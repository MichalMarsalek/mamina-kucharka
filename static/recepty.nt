Kapitoly:
  -
    Nadpis: Máminy dobré rady
    Strana: 6
    Rady:
      - Vař s pokličkou. Šetříš tak energii, také voda dříve zavaří a ingredience se pěkně pečou v uzavřeném prostoru.
      - Chceš-li vkládat ingredienci do vařící vody, uvař si vodu ve varné konvici – je to rychlejší.
      - Vývar = voda, ve které se dostatečně dlouho vařilo dostatečné množství masa a kostí (masový vývar) nebo zeleniny (zeleninový vývar). Když si ho budeš vařit, budeš ho mít asi více než na jedno požití, tak si ho dej zamrazit v menších krabičkách pro příští použití. Domácí vývar můžeš nahradit zeleninovým nebo slepičím bujonem v kostce či masoxem. 
      - Vaříš čaj a chceš ho pít za okamžik? Nezalévej ho vroucí vodou celý hrnek, ale jen 3/4. Po vylouhování čaje ho dolij studenou pitnou vodou.
      - Vajíčku natvrdo oťukej skořápku kolem dokola úplně po celé ploše a nechej vychladnout ve studené vodě. Bude se snadněji loupat.
      - Do snídaňové kaše nalij aspoň trochu mléka – kaše bude jemnější.
      - Volské oko smaž jen na malé trošce oleje, na mírném plameni, raději déle. Vejce se při rychlém smažení přichytává zespodu a nahoře a uvnitř zůstává syrové. Při pomalém se pěkně usmaží tak akorát a není chytnuté vespod. Smažení můžeš podpořit pokličkou.
      - Téměř všechny přebytky hotových jídel můžeš zamrazit v potřebných porcích. Určitě ale nezamrazuj jídla s bramborami a těstovinami. Ty si uvař vždy čerstvé. I v polévce uvařené brambory mají po rozmrazení „zvláštní“ konzistenci.
      - Nikdy nenalévej do horkého skla studené ingredience. To neustojí ani varná konvice. Sklo praskne.
      - Chceš-li do jídla přidat chuť cibule, ale nechceš při jídle vnímat cibulové kousky, rozmixuj ji na kaši. Zejména ve směsích a rozmixovaných polévkách je takováto cibule téměř nepostřehnutelná.
      - Na krájení zejména zeleniny a bylinek na malé kousíčky používej velký šéfkuchařský nůž. Krájení na kousky velkým nožem je mnohem jednodušší a rychlejší. Jen pozor na prsty.
      -
        > Opatrně při krájení batátů – jsou velmi tvrdé a jak jsou velké a oblé, tak jde to těžce a hrozí, že se při krájení pohnou.
        > Mám na to takový grif:
        > Oloupu škrabkou na brambory a pak batát rozkrojím po kratší straně na 2 půlky. Postavím na rovný řez (tím batát pevně stojí) a opět rozkrojím na půl. Opět položím na ten nový řez a teď už to jde docela dobře.
      - Skvělý pro naučení se a okoukání dobrých rad a kuchařských činností je pořad „Kluci v akci“. Spousta dobrých nápadů a vysvětlování při práci.
      - Plechy a formy na pečení je třeba vymazat máslem a vysypat moukou. Mouku lze třeba u bábovek nahradit strouhaným kokosem. Vymazávání je možno nahradit vystříkáním olejem ve spreji nebo vyložením pečícím papírem. Ten, když ho pořádně zmačkáš, tak zjemní natolik, že s ním vykryješ jakoukoliv formu.
      - Při obalování do trojobalu (mouka, vejce, strouhanka) u žampionů a květáku prostřední talíř na vejce nahrazuju miskou – je hlubší a užší a lépe se v ní vajíčkem obalují tyto kulovité tvary.
      - Před vařením si dobře zkontroluj ingredience. O některých věcech si člověk myslí, že je má doma pořád. Ale všechno jednou dojde. Několikrát se mi stalo, že mi chyběla běžná potravina. 
  -
    Nadpis: Snídaně
    Strana: 19
    Recepty:
      -
        Nadpis: Jednoduché snídaně
        Strana: 20
        Ingredience:
          []
        Postup:
          []
        Třeba:
          - CEREÁLIE S MLÉKEM ČI JOGURTEM
          - PEČIVO S MÁSLEM A S…
          - … MARMELÁDOU
          - … MEDEM
          - … ŠUNKOU
          - … SÝREM
          - … PAŠTIKOU
          - … POMAZÁNKOU
          - … PAŽITKOU
          - … RAJČETEM
          - … PAPRIKOU
          - … NUTELOU (bez másla )
          - BUCHTA, CROASSAN, …
          - LÍVANCE
          - KAŠE (hodně kaší je v kuchařce „Jak jíme zdravě na podzim“)
      -
        Nadpis: Vaječina ze žlutého domečku
        Foto: Vaječina ze žlutého domečku
        Typ: se slaninou nebo bezmasé
        Porce: 1
        Strana: 21
        Ingredience:
          - 2-3 vejce
          - lžička oleje
          - sůl
          - 2 plátky šunky
          - 2 plátky sýra
          - půlka cibule
          - pečivo
        Postup:
          - Cibuli nakrájej nadrobno a osmahni na rozpáleném oleji na pánvičce. 
          - Vejce rozšlehej vidličkou a osol, ale nepřesol (sůl vždycky můžeš přidat). Šunku a sýr nakrájej na malé kousíčky a vmíchej do vajec. 
          - Vše nalij k osmahnuté cibulce a míchej.
          - Jez s pečivem.
          - Šunku a sýr nemusíš dávat a bude to dobrá běžná vaječina.
      -
        Nadpis: Fazolky se slaninou a vejcem
        Foto: Fazolky se slaninou a vejcem
        Typ: se slaninou nebo bezmasé
        Porce: 2
        Strana: 22
        Ingredience:
          - plechovka fazolek v rajčatové omáčce
          - 2 - 4 vejce
          - 10 - 15 dkg anglické slaniny v plátcích
          - bílé pečivo
          - sůl
        Postup:
          - Anglickou slaninu osmahni na pánvičce na sucho, volské oko na trošce oleje pomalu na mírném plameni, osol. 
          - Můžeš i přiklopit pokličkou.
          - Fazolky jen ohřej v kastrůlku.
          - Servíruj s pečivem či nasucho opečeným toustem.
      -
        Nadpis: Honzův snídaňový sandwich
        Foto: Honzův snídaňový sandwich
        Typ: se slaninou nebo bezmasé
        Intro: „Snídaňový sandwich se od ostatních liší hlavně použitím vajíček. Chuť vajíček je totiž pro snídani naprosto typická. V tomto receptu ho připravíme jako volské oko.“
        Porce: 1
        Strana: 23
        Ingredience:
          - bílý toustový chleba (2 krajíce)
          - baby špenát
          - majonéza
          - vajíčko
          - 2 plátky slaniny
          - čedar
        Postup:
          - Slaninu připravte na pánvi, tak jak vám chutná.
          - Mezitím připravte volské oko, osolte, opepřete.
          - Na chleba namažte majonézu a pokryjte špenátem.
          - Na špenát položte volské oko a hned jeden plátek sýru.
          - Sýr přiklopte slaninou, aby vytvořila "pec" pro sýr.
          - Zakončete druhým chlebem. Posypte oreganem.
          
        Odkazy: http://honza.maršálek.eu/snidane/
        Foto autor: Honza
      -
        Nadpis: Ham and eggs
        Foto: Ham and eggs
        Typ: se slaninou nebo bezmasé
        Porce: 1
        Strana: 24
        Ingredience:
          - 2 až 3 vejce (záleží, jaký máš hlad )
          - 1/4 cibule (není nezbytná)
          - 3 plátky šunky nakrájené na několik kousků
          - 2 plátky sýra
          - sůl
          - olej na smažení
          - pečivo
          - kečup
        Postup:
          - Cibuli nakrájej na plátky, v míse rozkvedlej vejce (stačí jen trošku, bude pak bíložluté) a trochu osol.
          - Na pánvičce rozehřej lžíci oleje. Dej na něj cibuli a šunku a nechej chvilku opéct. Zalej vejci a nechej usmažit. Na závěr polož na omeletu sýr, roztopí se teplem.
          - Podávej s pečivem a kečupem.
          - Vynecháním šunky vznikne jen vaječná omeleta.
  -
    Nadpis: Polévky
    Strana: 25
    Recepty:
      -
        Nadpis: Rajčátková polévka
        Foto: Rajčátková polévka
        Typ: bezmasé
        Porce: 2
        Strana: 28
        Ingredience:
          - 2 stroužky česneku
          - cibule (můžeš vynechat, ale pro chuť polévky je lepší ji dát, stejně se bude mixovat)
          - olivový olej
          - sůl, pepř
          - 400 g plechovka loupaných rajčat (lepší) nebo 400 g nakrájených oloupaných rajčat
          - 200 ml zeleninového vývaru (nebo vody, pak bych přidala lžičku Podravky)
          - 2 bobkové listy
          - velká hrst lístků bazalky
          - parmazánový sýr, cca 60 g
          - zakysaná smetana na ozdobu
          - opečené tousty nebo k podávání
        Postup:
          - Na troše olivového oleje zpěň cibulku a česnek nasekané najemno (nebo jen chvilku česnek, opravdu ne dlouho, ať nezhořkne).
          - Přidej krájená loupaná rajčata, vývar (jinými slovy: zalij horkou vodou a přidej čtvrt kostky zeleninového bujónu), bobkový list, osol, opepři a vař asi 15 minut.
          - Bobkový list vyndej a polévku rozmixuj do jemna (stačí tyčovým mixérem). Je-li moc hustá, přilij trošku vývaru nebo vody. NIKDY NEMIXUJ V NÁDOBĚ S NEPŘILNAVÝM POVRCHEM!
          - Vmíchej sekané lístky bazalky, 50 g nastrouhaného parmazánu, dochuť a na talíři ozdob zakysanou smetanou a hoblinkami parmazánu (vyrobíš je snadno škrabkou na brambory ).
  
        Odkazy: https://www.apetitonline.cz/recept/rajcatova-polevka
      -
        Nadpis: Rajská polévka z protlaku
        Foto: Rajská polévka z protlaku
        Typ: bezmasé
        Porce: 2
        Strana: 30
  
        Ingredience:
          - 1 malý rajčatový protlak
          - olej
          - hladká mouka
          - 2 až 3 bobkové listy
          - nové koření, 5 kuliček
          - mletá skořice
          - 3 kostky cukru
          - kečup
          - nudle (já upřednostňuji vaječné)
  
        Postup:
          - Začíná se zásmažkou = jíškou. Dej zahřát lžíci oleje, přidej a rozmíchej lžíci hladké mouky a zalij decilitrem vlažné vody. Dále zahřívej a dobře míchej. Zhoustne to. Je-li to husté moc, přilij ještě trochu vody a znovu míchej. Celé to trvá chvilku a je hotovo. Nikdy neodcházej a nepřestávej míchat, aby nevznikly žmolky!
          - Podle požadovaného množství polévky přilij vody (na 2 porce cca 500 až 600 ml).
          - Přidej bobkový list, nové koření, skořici, cukr a přiveď k varu.
          - Když zavaří, přidej rajčatový protlak, případně trochu sladkého kečupu a nechej chvilku povařit. Dochuť.
          - Podávej s vařenými nudlemi: 
          - Dej je až do vroucí osolené vody, ve studené by ti vzniklo „nudlepidlo“ . Vař cca 5-10 minut (podle návodu na obalu). 
          - Po té je propláchni studenou vodou. 
          - Nudle přidávej do polévky až na talíři.
      -
        Nadpis: Čočková polévka
        Foto: Čočková polévka
        Typ: bezmasé
        Porce: 3
        Strana: 32

        Ingredience:
          - 2 stroužky česneku
          - hrnek čočky (250 ml)
          - hladká mouka
          - olej
          - sůl
          - pepř
          - 1 lžička Vegety či Podravky (můžeš vynechat)
          - 1 vejce
          - cca 1 lžíce octu

        Postup:
          - Čočku několikrát propláchni v teplé vodě. Pak zalij cca 500 ml vody a nechej vařit asi půl hodinky. Zkus, zda je čočka měkká a když ne, ještě povař. Když ano, tak přidej prolisovaný česnek, Vegetu či Podravku (nepřežeň, obsahuje sůl), dosol, opepři a přidej ocet (po troškách, přidat můžeš vždycky, ubrat už ne).
          - Nyní si udělej zásmažku = jíšku v jiném malém kastrůlku: Dej zahřát lžíci oleje, přidej a rozmíchej lžíci hladké mouky a zalij decilitrem vlažné vody. Dále zahřívej a dobře míchej. Zhoustne to. Je-li to husté moc, přilij ještě trochu vody a znovu míchej. Celé to trvá chvilku a je hotovo. Nikdy neodcházej a nepřestávej míchat, aby nevznikly žmolky! Přilij zásmažku do vařící se polévky, chvilku míchej a nechej provařit.
          - Já tam vždy ještě vmíchám rozkvedlané vejce, někdo strouhanou mrkev či slaninu.
          - Ochutnej, případně dosol, dočesnekuj či dooctuj a je to.
  
        Poznámka: U nás je zvykem vařit čočkovou polévku na Nový rok – prý čím více čočkových semínek, tím více peněz v novém roce!
      -
        Nadpis: Polévka z červené čočky
        Foto: Polévka z červené čočky
        Typ: bezmasé
        Porce: 3-4
        Strana: 34

        Ingredience:
          - 1 malá cibule najemno nasekaná nebo ji rozmixuj na kaši (polévka s ní bude chutnější) 
          - olivový olej (1 lžíce)
          - cca 200 g mrkve
          - 2 stroužky prolisovaného česneku
          - 1/2 malého rajčatového protlaku
          - cca 100 g krájených rajčat (podle libosti) nebo ½ plechovky krájených rajčat
          - cca 400 ml zeleninového vývaru
          - 90 g červené čočky v suchém stavu
          - tymián
          - sůl, pepř

        Postup:
          - Na oleji osmahni cibulku, přidej nahrubo nastrouhanou mrkev
          - a opékej asi 5 minut. Přidej česnek a ještě chvilku opékej.
          - Přidej rajčatový protlak, rajčata, vše zalij vývarem (jinými slovy: zalij horkou vodou a vlož čtvrt kostky zeleninového bujónu) 
          - a přiveď k varu. Teprve teď nasypej červenou čočku a tymián.
          - Vař do změknutí čočky, tedy cca 25 minut.
          - Dochuť solí a pepřem.
          - Zbytek můžeš zamrazit.

        Odkazy: Jíme zdravě s fitrecepty s. 44
      -
        Nadpis: Hrášková polévka
        Foto: Hrášková polévka
        Typ: bezmasé
        Porce: 2
        Strana: 36

        Ingredience:
          - 240 g mraženého hrášku
          - zeleninový vývar či bujón, cca 200 ml
          - 1 střední cibule nebo kousek pórku či jarní cibulky (můžeš vynechat, ale pro chuť polévky je lepší ji dát, polévka se bude mixovat)
          - 80 g másla
          - 1 smetany ke šlehání (bude to sladší) nebo na vaření
          - sůl
          - pepř
          - je-li třeba, 1 lžička cukru
          - zakysaná smetana či hotová šlehačka na servírování

        Postup:
          - Cibuli nakrájej najemno a dej do hrnce s rozpuštěným máslem. Osmahni cibuli do měkka a občas promíchej.  Anebo cibuli vynechej.
          - Po změknutí zvyš oheň a přisypej nerozmrazený hrášek. Jen velmi krátce jej promíchej a zalij vývarem, nejlépe horkým, tak, aby byl hrášek sotva potopený (jinými slovy: zalij horkou vodou a přidej čtvrt kostky zeleninového bujónu). Trochu osol a opepři a co nejrychleji přiveď k varu. Vař pouze 1 minutu (jinak polévka ztratí svou šťavnatě zelenou barvu)!
          - Uber trochu vody bokem a ve zbytku hrášek rozmixuj. Během mixování přidej smetanu pro zjemnění. Ubranou vodu použij
          - na zředění, pokud je polévka moc hustá.
          - Podle potřeby dochuť solí, pepřem nebo i cukrem.
          - Můžeš ozdobit zakysanou smetanou.
      -
        Nadpis: Polévka z červených fazolí
        Foto: Polévka z červených fazolí
        Typ: bezmasé
        Porce: 3
        Strana: 38

        Ingredience:
          - 1 malá nebo půlka cibule (rozmixuj na kaši – dodá chuť, ale nebudeš o ní vědět ) 
          - 1 lžíce olivového oleje
          - 2 mrkve
          - 4 stroužky česneku
          - 400 g předvařených červených fazolí, tj. 1 plechovka cca 400 ml zeleninového bujónu
          - 100 ml kokosového mléka (i bez něj je polévka chutná, ale dost jiná)
          - sůl, pepř
          - hrst zelené petrželky

        Postup:
          - V hrnci rozehřej olej, přidej cibulku a mrkev nakrájenou na kolečka a orestuj cca 5 minut. Pak přidej prolisovaný česnek
          - a ještě chvilku restuj společně.
          - Zalij vývarem (jinými slovy: zalij horkou vodou a přidej čtvrt kostky zeleninového bujónu). Z plechovky s fazolemi sceď přebytečný nálev a fazole bez něj přidej do polévky. Vař 
          - pod pokličkou asi 25 minut. 
          - Dochuť solí a pepřem, cca polovinu polévky dej stranou
          - a rozmixuj. Pak vrať k nerozmixované části. Na talíři posypej zelenou petrželkou.  

        Odkazy: Jíme zdravě ve městě I na s. 64
      -
        Nadpis: Cizrnová polévka s rajčaty
        Foto: Cizrnová polévka s rajčaty
        Typ: bezmasé
        Porce: 3-4
        Strana: 40

        Ingredience:
          - lžíce olivového oleje
          - 1 malá šalotka nebo půlka cibule rozmixované na kaši
          - stroužek česneku
          - 1 velká mrkev
          - cca 240 g předvařené cizrny z plechovky (nebo přes noc namočené a druhý den hodinu vařené)
          - cca 400 ml zeleninového vývaru či bujónu z kostky
          - lžíce Tamari omáčky (když nemám, tak vynechám )
          - hrstka čerstvé bazalky
          - cca 200 ml krájených rajčat z plechovky
          - 30 g zakysané smetany k podávání
          - sůl, pepř

        Postup:
          - Mrkev nakrájej na malé kostičky, prolisuj česnek.
          - V hrnci rozehřej olej a osmahni na něm cibuli, cca 1 minutu. 
          - Přidej česnek, mrkev, zalij vývarem (jinými slovy: zalij horkou vodou a přidej půl kostky zeleninového bujónu), osol, opepři. Povař téměř do měkka mrkve, cca 10 minut pod pokličkou.
          - Přidej rajčata a cizrnu z plechovky a povař cca 10 minut.
          - Část polévky s dostatkem zeleninové hmoty odeber stranou (cca 2 třetiny) a zbytek ve vývaru rozmixuj. 
          - Obě části polévky smíchej.
          - Na talíři ozdob zakysanou smetanou a posypej bazalkou.

        Odkazy: Jíme zdravě po celý rok s. 288
      -
        Nadpis: Cizrnová polévka bez rajčat
        Foto: Cizrnová polévka bez rajčat
        Podnadpis: s mrkví, kari a sladkou paprikou
        Typ: bezmasé
        Porce: 3
        Strana: 42

        Ingredience:
          - 1 malá šalotka nebo půlka cibule rozmixované na kaši
          - 1 mrkev
          - cca 100g předvařené cizrny z plechovky (nebo přes noc namočené a druhý den hodinu vařené)
          - cca 500 ml zeleninového vývaru či bujónu z kostky
          - sůl
          - máslo
          - plná lžička kari koření
          - lžička sladké papriky
          - malý rajský protlak
                    
        Postup:
          - Zeleninu očisti a nakrájej na malinké kousky a orestuj na másle.
          - Přidej sůl, kari, sladkou papriku a ještě 2 minutky restuj společně. Zalij vývarem (jinými slovy: zalij horkou vodou a přidej čtvrt kostky zeleninového bujónu) a pod pokličkou vař asi 15 minut
          - na mírném ohni do změknutí zeleniny.
          - Když je zelenina měkká, přidej cizrnu a rajský protlak a povař ještě 5 minut.
          - Můžeš a nemusíš: 
          - Část polévky s dostatkem zeleninové hmoty odeber stranou (cca 2 třetiny) a zbytek ve vývaru rozmixuj. Obě části polévky smíchej a máš hotovo.
  
        Odkazy: 7 Dní bez lepku, mléka a cukru s. 79
      -
        Nadpis: Zeleninová polévka
        Foto:
          - Zeleninová polévka
          - Zeleninová polévka 2
        Podnadpis: taťka jí říká Voďana
        Typ: bezmasé
        Porce: 2
        Strana: 44

        Ingredience:
          - potřebuješ tak 400 ml zeleninového vývaru či vody a podle použité zeleniny bude polévka vždy jiná.
          - vývar = v horké vodě rozmíchej čtvrt kostky zeleninového bujonu nebo musíš nechat skutečně vyvařit hodně zeleniny v málo vody, aby byl silný a zbytek můžeš dát zamrazit na příští použití.
          - různá zelenina, která se v lednici najde, nakrájená na kousky, i mražená, na 2 porce z každého trochu (mrkev, hrášek, kukuřice, paprika, cibule, květák, brokolice,kedluben, celer, petržel, rajče, brambor…)… Při krájení na kousky toho mám ve výsledku vždy více, než jsem zamýšlela. Naštěstí jde polévka pohodově zamrazit. 
          - sůl, pepř, oregano
          - olej
          - kmín (zveš-li na oběd Honzu, tak prosím vynech )
          - Podravka či Vegeta, 1 lžička (pokud použiješ vodu)

        Postup:
          - Zeleninu nakrájej na kousky, dej vařit do vody s vývarem či s Podravkou do změknutí. Nakrájené brambory propláchni
          - od bramborového škrobu. Nejdříve dej tvrdou zeleninu (mrkev, celer, kedluben, petržel, brambor), měkkou přidej až po chvíli, nebude pak rozvařená (jako rajče, brokolice, paprika). Opatrně, osol a opepři.
          - Nechej chvilku zavařit a lžící seber případnou šedou sraženinu z hladiny, která by vývar zakalila. Přidej koření. 
          - Na závěr vaření kápni cca lžičku oleje, ať se vitamíny pěkně rozpustí. Dochuť.
          - Můžeš taky 1/3 dát bokem, zbylé 2/3 rozmixovat a pak smíchat. Vznikne něco jako Minestrone. Já to tak mám moc ráda.
      -
        Nadpis: Minestrone
        Foto: Minestrone
        Podnadpis: (Italská zeleninová)
        Porce: 3-4
        Strana: 46

        Ingredience:
          - 1 malá cibule nebo půlka (klidně ji rozmixuj na kaši, nebudeš o ní vědět a polévka bude chutnější)
          - 1 mrkev na kolečka cca 3 mm
          - kousek celeru na malé kostičky
          - 1 malá plechovka krájených rajčat (cca 400g)
          - PROSTĚ: zelenina co je doma
          - lžíce olivového oleje
          - 1 stroužek česneku, prolisovaný
          - cca 400 ml zeleninového vývaru, bujónu
          - bobkový list, oregano, bazalka, tymián
          - cca 40 g těstovin v suchém stavu (klidně bezlepkových)
          - cca 75 g bílých předvařených fazolí
          - 10 g strouhaného parmazánového sýru na posypání
          - sůl, pepř, 4 kuličky nového koření

        Postup:
          - V hrnci rozehřej olivový olej, přidej cibuli a restuj cca 2 minuty. Pak přidej česnek a restuj ještě chviličku.
          - Následně přidej mrkev, celer, krájená rajčata z plechovky, všechen vývar a přiveď k varu. 
          - Když začne vařit, přidej všechny bylinky, nové koření, sůl a pepř, a na mírném plameni vař cca 20 minut.
          - Mezitím si uvař těstoviny téměř do měkka, obvykle cca 10 minut. 
          - Do skoro hotové polévky přidej předvařené fazole a nechej společně provařit asi 2 minuty.
          - Nyní můžeš polovinu polévky dát bokem, polovinu rozmixovat
          - a zpátky vše spojit. Po mixování přidej uvařené těstoviny a nechej chviličku prohřát. Pokud se polévka zdá být hustá, postupně 
          - po troškách zřeď trochou vody.
          - Posypej parmazánem, ozdob lístky čerstvé bazalky a dobrou chuť.

        Odkazy: Jíme zdravě ze spíže s. 12
      -
        Nadpis: Italská cuketová polévka
        Foto: Italská cuketová polévka
        Typ: bezmasé
        Porce: 2
        Strana: 48

        Ingredience:
          - olivový olej
          - nadrobno nasekaný česnek, 2 stroužky
          - velká hrst nasekaných bazalkových lístků
          - sůl
          - pepř
          - 1 střední cuketa cca 330g, rozkrájená na 1 cm kostičky
          - 250 ml zeleninového vývaru (nebo vody)
          - 30 ml až 1 celá smetana na vaření
          - petrželová nať
          - 30 g nastrouhaného sýru parmazánového typu + hoblinky na posypání

        Postup:
          - Zahřej olej a opeč na něm česnek, bazalku a cuketu pomalu
          - cca 10 minut, až cukety lehce zezlátnou a změknou.
          - Opepři, osol, zalij vývarem (jinými slovy: zalij horkou vodou
          - a přidej čtvrt kostky zeleninového bujónu) a vař 8 minut.
          - 3 čtvrtiny polévky rozmixuj dohladka, vrať zpátky do hrnce
          - a v míchej smetanu, petrželku a parmazán.
          - Promíchej a dosol dle chuti.

        Poznámka: Recept mám z těchto stránek, kde je i videorecept, jen na trojnásobné množství: https://www.apetitonline.cz/recepty/7418-italska-cuketova-polevka.html
      -
        Nadpis: Krémová bramboračka s hříbky
        Foto: Krémová bramboračka s hříbky
        Typ: bezmasé
        Porce: 2
        Strana: 50

        Ingredience:
          - sušené či čerstvé houby (hrst dle chuti)
          - lžíce másla
          - lžička mouky na jíšku
          - cca 400 ml zeleninového vývaru (nebo z kostky) 
          - cca 150 g brambor
          - malá nebo kousek petržele (kořen) nebo pastinák
          - cca 30 g celeru
          - cca 100 g mrkve
          - 1 až 2 stroužky česneku (podle velikosti)
          - sůl, pepř
          - majoránka, zelená petrželka na posypání

        Postup:
          - Sušené houby namoč do vody.
          - Oloupej a nakrájej si zeleninu na menší kousky.
          - Vaření začni jíškou: Rozehřej máslo, zasyp moukou a dobře míchej. Cca po 1 minutě zalij vývarem (jinými slovy: zalij horkou vodou a přidej čtvrt kostky zeleninového bujónu), přiklop pokličkou a přiveď k varu.
          - Přidej kousky zeleniny a pod pokličkou vař do měkka, cca 35 minut. 
          - Polovinu či 3 čtvrtiny polévky rozmixuj a na závěr přidej scezené namočené houby nebo čerstvé houby, česnek, majoránku, sůl
          - a pepř. Povař cca 8-10 minut (kvůli houbám).
          - Na talíři posypej zelenou petrželkou.

        Odkazy: Jíme zdravě ve městě i na venkově s. 188
      -
        Nadpis: Jednoduchá hřibová polévka
        Foto: Jednoduchá hřibová polévka
        Typ: bezmasé
        Porce: 2
        Strana: 52

        Ingredience:
          - 2 střední brambory
          - sušené nebo čerstvé hříbky, velkou hrst
          - máslo
          - sůl
          - pepř
          - Vegeta
          - kmín
          - majoránka
          - bramborový či kukuřičný škrob

        Postup:
          - Oloupané brambory nakrájej na kostičky a propláchni, ať smyješ bramborový škrob.
          - Dej vařit do cca 500 ml vody, osol, okmínuj, přidej trochu pepře, Vegety či Podravky (polévkové koření), majoránku a hříbky. Trvá to asi 20 minut. Podle potřeby dolij vodu. Když jsou brambory měkké a hříbky uvařené, přidej zásmažku = jíšku na másle. Nebo můžeš v troše vody rozmíchat lžičku bramborového či kukuřičného škrobu a vlít do vroucí polévky, rozmíchat a chvilku provařit. To je bezlepkové zahuštění.

        Jíška: Dej zahřát lžíci másla, přidej a rozmíchej lžíci hladké mouky a zalij decilitrem vlažné vody. Dále zahřívej a dobře míchej. Zhoustne to. Je-li to husté moc, přilij ještě trochu vody a znovu míchej. Celé to trvá chvilku a je hotovo. Nikdy neodcházej a nepřestávej míchat! Přilij zásmažku do vařící se polévky, chvilku míchej a nechej provařit, případně dochuť.
      -
        Nadpis: Žampionová polévka
        Foto: Žampionová polévka
        Typ: bezmasé
        Porce: 3
        Strana: 54

        Ingredience:
          - cca 400 g žampionů (1 balení, ne moc malých - hůře se pak loupou) 1 malá cibule nebo půlka nebo 1 jarní cibulka
          - 2 stroužky česneku
          - 1 lžíce olivového oleje
          - sůl, pepř, drcený kmín
          - cca 400 ml zeleninového bujónu (půl kostky bujónu do vřelé vody)
          - 1 smetana na vaření, do omáček nebo ke šlehání  
          - 2 střední brambory
          - trochu bazalky nebo majoránky

        Postup:
          - Nejprve si očisti žampiony tak, že ukrojíš kousek nožičky pryč 
          - a z kloboučku oloupeš horní slupku (chytneš si ji nožíkem a prstem od spodu kloboučku). Neděs se, že jich hodně, opečením zmenší svůj objem na polovinu.
          - Oloupej brambory a obojí nakrájej na kousky.
          - Cibulku i česnek očisti, nakrájej nadrobno a chviličku osmahni
          - na oleji. Přidej žampiony a opékej asi 5 minut. Zalij vývarem (jinými slovy: zalij horkou vodou a přidej čtvrt kostky zeleninového bujónu), přidej brambory a vař cca 20 minut
          - pod pokličkou do změknutí brambor i žampionů.
          - Vyber třeba 3 plné lžíce žampionů (bez brambor) a dej bokem.
          - Přilij smetanu, rozmixuj dohladka, dosol, opepři, přidej trochu drceného kmínu a bylinky.
          - Vrať nerozmixované žampiony.
          - NEBO to můžeš rozmixovat všechno.

        Odkazy: Jíme zdravě s fitrecepty ii s. 48
      - 
        Nadpis: Mrkvová polévka se zázvorem
        Foto: Mrkvová polévka se zázvorem
        Typ: bezmasé
        Porce: 2
        Strana: 56

        Ingredience:
          - 1 lžíce oleje
          - 1 malá cibule nebo půlka (celá polévka se bude mixovat, takže budeš cítit jen chuť)
          - 2 lžičky čerstvého zázvoru nastrouhej najemno
          - sůl, pepř
          - cca 400 ml zeleninového bujónu (čtvrt kostky bujónu do vřelé vody)
          - 400 g mrkve oloupej a nakrájej na malé kousky
          - šťáva z 1 pomeranče
          - zakysaná smetana na ozdobu k servírování

        Postup:
          - Cibulku nasekej najemno, osmahni na oleji, přidej zázvor a kousky mrkve a opékej cca 10 minut. Míchej.
          - Pak zalij zeleninovým vývarem tak akorát, aby byla mrkev ponořená, ne víc (jinými slovy: zalij horkou vodou a přidej čtvrt kostky zeleninového bujónu) a vař do změknutí mrkve, cca 20 minut.
          - Polévku rozmixuj dohladka, vmíchej pomerančovou šťávu
          - a dochuť solí a pepřem. Pokud je moc hustá, přilij trochu vody.
          - NIKDY NEMIXUJ V NÁDOBĚ S NEPŘILNAVÝM POVRCHEM!
          - V talíři můžeš dozdobit lžící zakysané smetany a opečenými mrkvovými hoblinkami. Z mrkve je snadno nakrájíš škrabkou na brambory a krátce opečeš na pánvi s troškou oleje nebo v troubě na pečícím papíru. Hlídej je, ať se nespálí.

        Odkazy: Jíme zdravě ze spíže s. 18
      -
        Nadpis: Chřestová polévka zelená
        Foto: Chřestová polévka zelená
        Typ: bezmasé
        Porce: 2
        Strana: 58
  
        Intro:
          - Sezona kdy je chřest levnější, je od dubna do konce června. Jinak je to trochu dražší záležitost, ale prý zdraví velmi prospěšná. 
          - Chřest musí být čerstvý, pevný, lesklý, hlavičky pevné a zavřené, nesmí být měkký, gumový, nesmí jít ohnout, hlavičky se nesmějí otevírat, čerstvý chřest praskne, nutné je ho zpracovat co nejdříve, rychle ztrácí na chuti.
          - Pokud je třeba zpracování odložit, tak zabal chřest do mokré utěrky a dej do lednice. Takto vydrží i 2 týdny. Utěrku ale stále udržuj mokrou.
  
        Ingredience:
          - 1 balení zeleného chřestu
          - 1 malá cibule nebo půlka
          - 1 lžíce olivového oleje
          - 5 g másla (kousek)
          - sůl, pepř
          - cca 250 -300 ml zeleninového bujónu (půl kostky bujónu do vřelé vody)
          - špetka muškátového oříšku (lze vynechat)
  
        Postup:
          - Olivový olej rozehřej společně s máslem a přidej najemno nasekanou cibuli (bude se pak mixovat, tak o ní ani nebudeš vědět, ale vylepší chuť polévky), chvilku osmahni, max. 5 minut.
          - Zelený chřest není třeba loupat.
          - Z chřestu odkroj spodní dřevnaté konce, cca 2-3 cm, ty vyhoď.
          - Nakrájej na kousky cca 2 cm. Pár špiček si nechej bokem na ozdobu polévky, možná všechny.
          - Nakrájený chřest přidej k cibuli, zalij vývarem tak akorát (jinými slovy: zalij horkou vodou a přidej čtvrt kostky zeleninového bujónu) a vař cca 15-20 minut do změknutí chřestu. 
          - Špičky na másle krátce orestuj, ať změknou.
          - Zkontroluj, zda je chřest dost měkký (asi jako brambory), pak přidej špetku muškátového oříšku, zamíchej a část vývaru odeber bokem. Rozmixuj dohladka, zbylým vývarem můžeš ředit, je-li polévka moc hustá.
          - Na talíři dozdob připravenými chřestovými špičkami.
      -
        Nadpis: Chřestová polévka bílá
        Foto: Chřestová polévka bílá
        Typ: bezmasé
        Porce: 4
        Strana: 60
  
        Intro:
          - Sezona kdy je chřest levnější, je od dubna do konce června. Jinak je to trochu dražší záležitost, ale prý zdraví velmi prospěšná. 
          - Chřest musí být čerstvý, pevný, lesklý, hlavičky pevné a zavřené, nesmí být měkký, gumový, nesmí jít ohnout, hlavičky se nesmějí otevírat, čerstvý chřest praskne, nutné je ho zpracovat co nejdříve, rychle ztrácí na chuti.
          - Pokud je třeba zpracování odložit, tak zabal chřest do mokré utěrky a dej do lednice. Takto vydrží i 2 týdny. Utěrku ale stále udržuj mokrou.
  
        Ingredience:
          - 500 g bílého chřestu
          - 1 cibule
          - 1 lžíce olivového oleje a 5 g másla (kousek)
          - sůl, pepř
          - cca 800 ml zeleninového bujónu (klidně z kostky)
          - 200 ml smetany ke šlehání
          - cca 50 g parmazánového sýru
  
        Postup:
          - Olivový olej rozehřej společně s máslem a přidej najemno nasekanou cibuli (bude se pak mixovat, tak o ní ani nebudeš vědět, ale vylepší chuť polévky), chvilku osmahni, max. 5 minut.
          - Bílý chřest je třeba oloupat. Používám na to škrabku na brambory, je to snadné.
          - Z chřestu odkroj spodní dřevnaté konce, lze je také jednoduše odlomit, cca 2-3 cm, ty vyhoď.
          - Nakrájej na kousky cca 2 cm. Špičky si nechej bokem na ozdobu polévky.
          - Zalij vývarem (jinými slovy: zalij horkou vodou a přidej 1/2 kostky zeleninového bujónu), přidej chřest a vař cca 8 - 10 minut do změknutí chřestu. 
          - Zkontroluj, zda je chřest dost měkký (asi jako brambory), pak odstav z ohně a rozmixuj dohladka.
          - Znovu postav na plamen, přilij smetanu a polévku zahřej. 
          - POZOR: Už ji nenechej přejít varem.
          - Osol, pepři. Přidej křehké špičky, které můžeš podélně rozpůlit.
          - Na talíři posypej strouhaným parmazánem.
      -
        Nadpis: Kedlubnová polévka
        Foto: Kedlubnová polévka
        Typ: bezmasé
        Porce: 2
        Strana: 62

        Ingredience:
          - 2 kedlubny i s kedlubnovou natí (jde to i bez ní, prostě dáš více bylinek)
          - 1 malá cibule nebo půlka (rozmixovaná na kaši, pak o ní nebudeš vědět, ale bude to mít lepší chuť)
          - olivový olej
          - 5 + 5 g másla (prostě kousek)
          - sůl
          - cca 400 ml zeleninového bujónu (čtvrt kostky bujónu do vřelé vody)
          - zelené bylinky (oregano, libeček apod.)
          - bramborový či kukuřičný škrob
          - trocha octu nebo umeooctu (prý má neuvěřitelné léčivé vlastnosti)

        Postup:
          - V hrnci rozehřej 5 g másla a olej a zpěň na něm jemně nakrájenou či rozmixovanou cibuli. Přidej na malé kostičky nakrájené kedlubny a trošku osol. Opékej cca 7 minut a občas zamíchej.
          - Zalij vývarem do potřebného množství polévky (jinými slovy: zalij horkou vodou a přidej čtvrt kostky zeleninového bujónu), přidej nasekanou kedlubnovou nať, bylinky a povař do změknutí kedlubnů.
          - V hrnečku vidličkou rozmíchej lžičku bramborového či kukuřičného škrobu v trošce studené vody, nalij do horké polévky a dobře rozmíchej, chvilku provař.
          - Dochuť troškou octu a zjemni posledním kouskem másla.
      -
        Nadpis: Batátový krém s mrkví
        Foto: Batátový krém s mrkví
        Podnadpis: a pomerančem
        Typ: bezmasé
        Porce: 2
        Strana: 64
  
        Ingredience:
          - 250 g batátů (1 velký)
          - 1 mrkev
          - 1 malá cibule nebo půlka (polévka bude zcela rozmixovaná, takže o ní nebudeš vědět, ale chuť bude lepší)
          - máslo
          - sůl
          - pepř, lépe bílý, ale když nemám, dávám černý
          - cca 400 ml zeleninového bujónu
          - 1 pomeranč
          - špetka muškátového květu nebo oříšku
          - slunečnicová semínka
          - zelená petrželka
  
        Postup:
          - V hrnci rozehřej máslo a zpěň na něm jemně nakrájenou cibuli.
          - Batáty a mrkve oloupej, nakrájej na kostky. Na batáty mám takový grif: Oloupu škrabkou na brambory a pak batát rozkrojím po kratší straně na 2 půlky. Postavím na rovný řez (tím batát pevně stojí) a opět rozkrojím na půl. Opět položím na ten nový řez a teď už to jde docela dobře.
          - Přidej k cibuli. Společně vše orestuj cca 5 minut, zalij vývarem tak akorát (jinými slovy: zalij horkou vodou a přidej čtvrt kostky zeleninového bujónu), aby v něm kostky moc volně neplavaly (dolít můžeš vždycky), osol a vař doměkka.
          - Pak polévku rozmixuj, dochuť muškátovým květem či oříškem
          - a trochu opepři. Mixuj vždy s množstvím vody, které akorát pokrývá pevné kousky, zbytek vývaru si odlij bokem, protože
          - do husté polévky můžeš vývar vždy dolít, ale s řídkou už neuděláš nic, leda musíš sáhnout po zahušťovadlu.
          - NIKDY NEMIXUJ V NÁDOBĚ S NEPŘILNAVÝM POVRCHEM!
          - Přimíchej pomerančovou šťávu, potřebuješ-li více zředit, tak klidně vezmi další pomeranč a při servírování ozdob slunečnicovými semínky a petrželkou.
      -
        Nadpis: Rukolový krém
        Foto: Rukolový krém
        Typ: bezmasé
        Porce: 2
        Strana: 66
  
        Ingredience:
          - 1 malá cibule nebo půlka (polévka bude rozmixovaná, takže o ní nebudeš vědět)
          - kousek másla, cca 5 g
          - sůl
          - pepř
          - cca 250 až 300 ml zeleninového bujónu
          - cca 1 balení rukoly
          - špetka muškátového oříšku
          - 2 brambory nebo 1 větší
          - 1/2 smetany ke šlehání
          - toustový chleba
          - cca 20 g parmazánového sýra
                        
        Postup:
          - Na kousku másla orestuj nadrobno nakrájenou cibuli, nechej zesklovatět. Přidej na kostičky nakrájené brambory a cca 5 minut restuj společně. Pak zalij vývarem (jinými slovy: zalij horkou vodou a přidej čtvrt kostky zeleninového bujónu) a vař do změknutí brambor.
          - Teď přidej rukolu, smetanu a rozmixuj dohladka. Dochuť solí, pepřem a muškátovým oříškem.
          - Podávej nejlépe posypané hoblinkami parmazánu s krutonky z bílého pečiva (nejlépe opečenými nasucho na dobré pánvi nebo v topinkovači – ALE NEPŘIPEČ JE ).
      -
        Nadpis: Krémová česneková polévka
        Foto: Krémová česneková polévka
        Typ: bezmasé
        Porce: 2
        Strana: 68
  
        Ingredience:
          - 1 malá cibule nebo půlka (polévka bude rozmixována a pro chuť bude lepší, bude-li tam cibule)
          - 200 g syrových brambor (nejlépe varný typ B)
          - kousek másla
          - lžíce olivového oleje
          - 6 oloupaných větších stroužků česneku (je-li libo silnější polévku či bez cibule, tak více)
          - lžíce tymiánu
          - cca 400 ml zeleninového vývaru
          - cca 60 ml smetany na vaření
          - půl lžičky bílého vinného octa (nemám-li, vynechám )
  
        Postup:
          - Brambory oloupej a nakrájej na menší kostky. 
          - V hrnci rozehřej olej a máslo a vlož cibuli a nakrájené česneky. Cca 4 minuty mírně opékej. Déle ne, česnek nemá rád dlouhé opékání a zhořkne.
          - Přidej tymián, brambory a zalij vývarem (jinými slovy: zalij horkou vodou a přidej čtvrt kostky bujónu). Vař pod pokličkou na mírném plameni cca 15 minut.
          - Následně ztlum plamen, vlij smetanu a vinný ocet. Chvilku společně provař, cca 2 minuty. Nakonec polévku rozmixuj dohladka.
          - NIKDY NEMIXUJ V NÁDOBĚ S NEPŘILNAVÝM POVRCHEM!
          - Podávej s krutonky z bílého pečiva (nejlépe opečenými nasucho na dobré pánvi nebo v topinkovači – ALE NEPŘIPEČ JE ).
  
        Odkazy: Jíme zdravě do 30 minut s. 64
      -
        Nadpis: Gazpacho
        Foto: Gazpacho
        Typ: bezmasé
        Porce: 2
        Strana: 70
        Intro: Zachováním poměru ingrediencí to bude asi více než 2 porce

        Ingredience:
          - 300 g rajčat – vyzrálá a chutná rajčata jsou nezbytným základem, čím zralejší, tím bude polévka červenější a chutnější
          - 1 malá cibule (polévka bude chutnější, ale díky mixování o ní nebudeš vědět)
          - 1 paprika
          - půl salátové okurky
          - 1 až 2 stroužky česneku
          - 1 lžíce olivového oleje
          - 50 ml červeného vína
          - 1 lžička bílého vinného octa (červený není na škodu)
          - sůl, pepř
          - 1 lžička cukru na dochucení
          - worcester – pár kapek
          - opečené tousty

        Postup:
          - Slupku rajčat nařízni do kříže nahoře a dole a vlož na 4 minuty
          - do vařící vody (tzv. spař je) – naříznutá slupka se po chvíli zkroutí. Pak je děrovanou naběračkou vytáhni a od křížů slupku oloupej: slupku naber na plochu čepele nože, na ni přilož prst a slupku stáhni. Rajčata nakrájej na kousky. Doporučuji odkrojit i vnitřní bílé tuhé pozůstatky stopky.
          - Okurku, cibuli a česnek oloupej, papriku očisti a vše nakrájej nadrobno.
          - Rajčata, cibuli, papriku, česnek i okurku dej do mixéru nebo do hrnce (když budeš mixovat ručním mixérem) a rozmixuj dohladka.
          - Dochuť solí, pepřem, cukrem, vinným octem, worcesterem, troškou oleje, aby se vitamíny pěkně rozložily, zase promixuj a dej vychladit do lednice.

        Poznámka: Já mám ozkoušený tento recept, ale existuje jich spousta, některé jsou i jednodruhové, najdeš je např. tady: Jíme zdravě ve městě I na venkově s. 76, 77
      -
        Nadpis: Celerová polévka
        Foto: Celerová polévka
        Typ: bezmasé
        Porce: 2
        Strana: 72

        Ingredience:
          - polovina bulvy celeru
          - 1 menší cibule (vše se bude mixovat, takže chuť tam bude, ale vědět o ní nebudeš)
          - 1 – 2 stroužky česneku
          - kousek másla, cca 10g
          - 1 velký nebo 2 střední brambory
          - cca 400 ml zeleninového vývaru
          - tymián, nejlépe čerstvý
          - sůl, pepř

        Postup:
          - Celer okrájej a nakrájej na kostičky, cibuli nakrájej nadrobno, česnek rozplácni plochou stranou velkého nože nebo párkrát rozkroj, brambory oloupej a nakrájej na kostičky a propláchni vodou v sítku.
          - V hrnci rozpal máslo a zpěň na něm cibuli s česnekem – chviličku.
          - Přidej celer a brambory a restuj ještě cca 3 minutky společně, míchej. Zalij vývarem (jinými slovy: zalij horkou vodou a přidej čtvrt kostky zeleninového bujonu), ale jen tak akorát na zakrytí zeleniny, ne více. Přidej tymián, osol, opepři a vař do změknutí celeru a brambor, cca 30 minut.
          - Polévku rozmixuj dohladka, případně dochuť. 
          - NIKDY NEMIXUJ V NÁDOBĚ S NEPŘILNAVÝM POVRCHEM!
          - Můžeš dozdobit celerovými chipsy.  Z celeru je snadno nakrájíš škrabkou na brambory a krátce opečeš na pánvi s troškou oleje nebo v troubě na pečícím papíru. Hlídej je, ať se nespálí.
      -
        Nadpis: Dýňová polévka
        Foto: Dýňová polévka
        Porce: 2
        Strana: 74

        Ingredience:
          - 2 lžíce másla
          - malá dýně Hokaido, máslová či cca 400 g muškátové
          - sůl, pepř
          - smetana na vaření, do omáček, na šlehání NEBO kokosové mléko
          - cca 400 ml zeleninového vývaru
          - dýňová semínka k podávání, příp. šlehačka na ozdobu
          - popř. pomerančová kůra, zázvor, chilli (pro změnu)

        Postup:
          - Dýni Hokaido není třeba loupat, jen důkladně umýt. Rovnou ji nakrájej na malé kostky, cca 3 cm. Dej vařit do hrnce, ale zalij vodou jen tak akorát, aby byla ponořená, osol, opepři, můžeš přidat čtvrt kostky bujonu. Povař asi 15 minut do měkka.
          - Většinu vody, ve které se dýně vařila, odeber bokem a dýni rozmixuj dohladka jen s malou částí vody, ve které se dýně vařila. Přilij smetanu či kokosové mléko a hustotu dořeš přidáváním odebraného vývaru po troškách. Je docela možné, že nebude třeba ředit, je to krémová polévka. Takže podle chuti.
          - Pomerančovou kůru nebo zázvor nebo chilli můžeš přisypat k vaření, polévka bude trošku jiná. 
          - Do talíře pak přisypej dýňová semínka, dozdob šlehačkou.
      -
        Nadpis: Kulajda
        Foto: Kulajda
        Typ: bezmasé
        Porce: 2
        Strana: 76

        Ingredience:
          - 2 lžíce másla
          - 1 lžíce hladké mouky
          - 2 větší brambory
          - hrst čerstvých nebo sušených hub
          - půl až 1 smetana (nejlépe 30%, aby se nezdrcla)
          - sůl, pepř
          - čerstvý kopr (v nouzi i mražený, ale ten méně ochucuje a méně voní, tak je ho třeba více)
          - cca 400 ml zeleninového vývaru
          - 1 lžička octu - OPATRNĚ!
          - 1 lžička cukru
          - 2 vejce

        Postup:
          - Nejprve si oloupej brambory a nakrájej je na malinké kostičky. Také si očisti houby, nakrájej na větší kousky, malinké houby nechej klidně celé nebo jen půlky a orestuj je na lžíci másla ale ne úplně doměkka. K sušeným houbám přilij trochu vody.
          - Pokračuj jíškou: V hrnci rozpusť máslo, zasypej moukou a orestuj. Zalij vývarem nebo vodou, stále míchej. Ochuť solí a pepřem, přidej brambory a orestované houby a vař do změknutí brambor.
          - Nakonec vmíchej smetanu, dochuť cukrem a octem (opatrně) 
          - a povař ještě 2 minuty. Přidej nasekaný kopr a už nevař.
          - Do talíře pak přidej buď VEJCE NATVRDO
          - (Vejce vlož do vroucí vody a vař cca 10 minut.) 
          - nebo ZTRACENÉ VEJCE
          - (Vajíčka rozklepni do misky, každé zvlášť. Do menšího kastrůlku dej vodu, a když začne vařit, přilij do ní ocet. Vodou rychle zamíchej tak, aby uprostřed vznikl vír. Doprostřed víru postupně vlij jednotlivá vejce. Vždy udělej nový vír pro nové vejce. Vodní vír krásně zabalí bílek okolo žloutku. Když se bílek zpevní, vypni oheň a nechej vejce ve vodě ještě 3 minuty dojít. Ztracené vejce má mít pevný bílek, ale žloutek má zůstat téměř tekutý. Pak je vytáhni nejlépe rovnou do talíře s polévkou.) 
      -
        Nadpis: Jednoduchá květáková polévka
        Foto: Jednoduchá květáková polévka
        Typ: bezmasé
        Porce: 2
        Strana: 78
  
        Ingredience:
          - 1 lžíce oleje
          - 2 hrsti květáku rozebraného na malinké růžičky
          - cca 400 ml vody
          - sůl, pepř
          - 1 lžíce hladké mouky nebo bramborový či kukuřičný či bramborový škrob
          - polévková kořenící směs (Vegeta, Podravka či Kuchárek)
          - 1 vejce
          - kmín (pro našeho Honzu NE)
  
        Postup:
          - Omytý a rozebraný květák dej vařit ve vodě do měkka společně se solí, pepřem a Vegetou, případně s kmínem.
          - Bokem si připrav jíšku:
          - V kastrůlku dej zahřát lžíci oleje, přidej a rozmíchej lžíci hladké mouky a zalij decilitrem vlažné vody. Dále zahřívej a dobře míchej. Zhoustne to. Je-li to husté moc, přilij ještě trochu vody a znovu míchej. Celé to trvá chvilku a je hotovo. Nikdy neodcházej a nepřestávej míchat! Udělala by hrudky!
          - Přilij zásmažku do vařící se polévky, chvilku míchej a nechej provařit.
          - Na závěr do polévky přidej rozkvedlané vejce, promíchej a malou chviličku povař. Samozřejmě podle potřeby dochuť.
      -
        Nadpis: Jednoduchá brokolicová polévka
        Foto: Jednoduchá brokolicová polévka
        Typ: bezmasé
        Porce: 2
        Strana: 80
    
        Ingredience:
          - 1 lžíce másla
          - 1 brokolice rozebraná na malinké růžičky
          - cca 400 ml vody
          - sůl, pepř
          - polévková kořenící směs (Vegeta, Podravka či Kuchárek) NEBO zeleninový bujón
          - 1 vejce
          - 2 stroužky česneku
          - 1 větší nebo 2 menší brambory
          - případně kousek tvrdého sýru
          - případně špetka muškátového oříšku
    
        Postup:
          - Brokolice rozděl na větší růžičky, ze stonků nožem „odtrhej“ slupku, brokolici omyj, nakrájej ještě na menší růžičky a dej vařit do vody společně se solí, pepřem a Vegetou nebo s 1/4 kostkou zeleninového bujónu. Vař jen cca 10 minut.
          - Zatím oškrábej brambory, nakrájej na malé kostičky a uvař bokem v osolené vodě.
          - Z polévky vyber polovinu brokolice (růžičkové části), dej bokem
          - a zbytek polévky rozmixuj. 
          - Do rozmixované polévky vrať brokolici, přidej rozmačkaný česnek, uvařené brambory, rozkvedlané vejce, promíchej a malou chviličku povař. Přidej kousek másla pro zjemnění chuti.
          - Samozřejmě podle potřeby dochuť. Variací je použití trošičky muškátového oříšku při vaření a nastrouhaný sýr na ozdobu.
          - Rozmixováním celého obsahu a přidáním trochy smetany získáš lahodnou krémovou brokolicovou polévku.
      -
        Nadpis: Kubánská polévka
        Foto: Kubánská polévka
        Typ: masové i bezmasé
        Porce: 2
        Strana: 82
    
        Ingredience:
          - 1 malá cibule nebo půlka (polévka bude chutnější, rozmixuj ji na kaši a nebudeš o ní vědět)
          - lžíce másla
          - 2 stroužky česneku
          - velká hrst kukuřičných zrn (zmrazené nebo z plechovky)
          - 2 brambory
          - trošička chilli, OPATRNĚ!
          - cca 400 ml vývaru (do této polévky dávám masový vývar nebo Masox, ale snese i vodu) 
          - sůl, pepř
          - 1 velké rajče nebo 2 střední
          - malý rajský protlak
          - 4 bobkové listy
          - tymián (lžička)
          - vařené či pečené mleté maso (cca 30g na porci)
    
        Postup:
          - Nejprve si oloupej brambory a nakrájej je na malé kostičky, utři česnek a rajče také nakrájej na malé kousky.
          - Na másle osmahni cibuli, česnek, kukuřici, brambory a trošičku chilli. Cca 5 minut opékej a míchej.
          - Zalij vývarem (jinými slovy: zalij horkou vodou a přidej čtvrt kostky bujónu), přidej nakrájené rajče, rajský protlak, bobkový list, tymián, osol, opepři a vař do změknutí brambor (cca 15 minut).
          - Pečené mleté maso můžeš mít už hotové nebo si ho připrav: maso osol, opepři a opékej na troše oleje cca 20 minut pod pokličkou, míchej, občas podlij vodou.
          - Nakonec ho přidej do vývaru a chvilku provař nebo nepřidávej
          - a máš vege verzi . 
          - Podle chuti můžeš dochutit kečupem. 
          - trochu delší vaření
      -
        Nadpis: Boršč
        Foto: Boršč
        Typ: masové i bezmasé
        Porce: 3
        Strana: 84

        Ingredience:
          - 1 cibule (rozmixovaná na kaši či nakrájená najemno) 
          - 2 stroužky česneku
          - 80 g brambor
          - 1 mrkev
          - hlávkové zelí bílé cca 100 g (když nemám, dám kedluben)
          - bobkový list, 2 kusy
          - 1 lžíce rajského protlaku (potřebuješ tedy 1 malý, 70 g)
          - cca 150 g červené řepy (já kupuji předvařenou oloupanou a zavakuovanou)
          - sůl
          - 3 kuličky černého pepře
          - hovězí maso s kostí cca 150 g v syrovém stavu (já ho často nahrazuji hovězím mletým masem, ale není to originál a pro někoho už to není Boršč)
          - Masox
          - zakysaná smetana a trošku kopru k podávání
          - 1 lžička kečupu (možná)
                                    
        Postup:
          - Základem boršče je silný hovězí vývar. Hovězí maso s kostí (nebo mleté) tedy dej do studené vody, cca 800 ml a pod pokličkou přiveď k varu. Po několikerém vzkypění stáhni teplotu a seber z vývaru hnědou pěnu – bílkovinu, která se vždy vytvoří a vývar kalí.
          - Teprve teď osol, opepři, a dej bobkový list a vař asi 1 a půl hodiny na mírném plameni. Mleté stačí vařit cca 30 minut – v tomto případě nezapomeň ke všemu koření přidat půl kostky Masoxu.
          - Mezitím si připrav zeleninu:
          - Brambory oloupej a nakrájej na kostičky, zelí na nudličky
          - (případně kedlubnu na tenké nudličky), mrkev a červenou řepu
          - nastrouhej nahrubo nebo řepu na malinké kostičky.
          - Když je maso měkké, vytáhni ho, vývar přeceď do jiného hrnce, maso nakrájej na kousíčky a vrať do hrnce spolu s bramborami
          - a zelím. Dále vař namírno.  
          - Zatím co se vaří, osmahni na oleji cibuli dozlatova, přidej mrkev
          - a řepu a trochu osmahni. Z hrnce, kde se vaří brambory s masem
          - a zelím, vezmi jen vývar (asi 2 naběračky) a přidej ho k zelenině.
          - Trochu osol, opepři, přidej rajský protlak, promíchej a dus
          - pod pokličkou do měkka. Občas zamíchej, ať se to nechytí ke dnu.
          - Po změknutí řepy a mrkve dej celou zeleninovou zápravu
          - do hrnce s masem a zesil oheň. POZOR! PO VZKYPĚNÍ BORŠČE VAŘ UŽ JEN 2 MINUTY A PAK HNED VYPNI OHEŇ!
          - Přidej drcený česnek a trochu kečupu (ale nemusíš, v originálních receptech není - pro mne dodává kečup polévce mi známou chuť), promíchej a pod pokličkou nechej stát asi 15 minut. 
          - Podávej se zakysanou smetanou a třeba i s nasekaným koprem.

        Poznámky:
          -
            > PRO BEZMASOU VERZI
            > musíš vařit brambory se zelím (či kedlubnou) v zeleninovém vývaru, kam pak vložíš zeleninovou zápravu.
          -
            > PRO OBĚ VERZE SOUČASNĚ 
            > vařím jeden hrnec s masovým vývarem a malý hrnec se zeleninovým vývarem. Zeleninovou zápravu pak do hrnců přiměřeně rozdělím. 
      -
        Nadpis: Zelňačka
        Foto: Zelňačka
        Typ: masové i bezmasé
        Porce: 4
        Strana: 86

        Ingredience:
          - 500 g kysaného zelí
          - 1 nakrájená cibule (můžeš vynechat, ale pro chuť polévky je lepší rozmixovat ji na kaši, tak o ní nebudeš vědět)
          - 1 lžíce cukru
          - sůl, pepř 3 bobkové listy
          - 1 kostka masoxu
          - 2 klobásy nakrájené na půlky koleček (pro Honzu bez kmínu)
          - 2 větší brambory nakrájené na kostičky
          - kmín celý (pro Honzu NE! )
          - 1 lžíce hladké mouky nebo bramborový či kukuřičný škrob
          - 1 kelímek smetany ke šlehání 

        Postup:
          - Zelí nakrájej a spolu s lakem, cibulí, cukrem a bobkovým listem dej vařit do cca 600 ml vody až do změknutí zelí (cca 30 minut varu). Klobásu a masox dej vařit do polévky jen při masové verzi.
          - Brambory uvař zvlášť v osolené a případně okmínované vodě. Když jsou měkké, přidej je do polévky (bez vody).
          - Na závěr zahusti jíškou a zjemni smetanou. Nebo můžeš v troše vody rozmíchat lžičku bramborového či kukuřičného škrobu a vlít do vroucí polévky, rozmíchat a chvilku provařit. To je bezlepkové zahuštění.
          - Dochuť solí a pepřem dle vlastní chuti.

        Jíška: Dej zahřát lžíci oleje, přidej a rozmíchej lžíci hladké mouky a zalij decilitrem vlažné vody. Dále zahřívej a dobře míchej. Zhoustne to. Je-li to husté moc, přilij ještě trochu vody a znovu míchej. Celé to trvá chvilku a je hotovo. Vzniklou kaši nalij do vroucí polévky a nechej chvíli společně povařit. Míchej celou dobu, neodcházej. Vytvořila by hrudky!
      -
        Nadpis: Česnečka
        Foto: Česnečka
        Typ: masové i bezmasé
        Porce: 2
        Strana: 88

        Ingredience:
          - 2 brambory
          - 1 vejce
          - 3 plátky tvrdého sýra (Eidam)
          - 3 plátky šunky či uzeného, cca 70 g
          - česnek (podle chuti, cca 4 stroužky)
          - sůl
          - Vegeta
          - kmín (zveš-li na oběd Honzu, prosím vynechej )
          - cca 300 ml vody

        Postup:
          - Brambory oloupej a nakrájej na kostičky. Dej je vařit do trošku osolené a případně i okmínované vody (cca 400 ml), můžeš přidat 1 lžičku Vegety (POZOR: je v ní také sůl!). 
          - Když jsou brambory měkké, tak po 10 minutách varu, přidej k nim na kostičky nakrájenou šunku, nechej prohřát, dochuť troškou pepře. 
          - Vypni sporák, rozklepni a vmíchej vejce. Já mám ráda nerozkvedlané, když je tam kus bílku i žloutku. Teď, po uvaření přisypej rozmačkaný česnek (kdyby se česnek vařil, bude jeho síla a chuť slabší).
          - Nastrouhaný nebo na kousíčky nakrájený sýr nandej přímo
          - do talíře.

        Nudle:
          - Během vaření polévky si uvař nudle:
          - Dej je až do vroucí osolené vody, ve studené by ti vzniklo „nudlepidlo“ . Vař cca 5-10 minut (podle návodu na obalu). 
          - Po té je propláchni studenou vodou. 
          - Nudle přidávej do polévky až na talíři, jinak vsáknou vývar
          - do sebe a polévka nebude tak dobrá.

        Tip: Dochuť zelenou petrželkou či libečkem, vhodnou chuť dodá i Maggi. Trochu delší vaření, ale jednoduché.
      -
        Nadpis: Vývar
        Foto: Vývar
        Typ: masové
        Porce: 3
        Strana: 90

        Ingredience:
          - nejsnadněji 1 balíček směsi na polévku (kuřecí či hovězí), ale může to být i stehno či kus hovězího masa, cca 300 g (pak to můžeš použít jako vařené maso k bramborům a část obrat do polévky)
          - 1 větší či 2 menší mrkve
          - 1 petržel či pastinák
          - kousek celeru
          - 4 kuličky nového koření
          - 3 bobkové listy
          - sůl
          - celý pepř (cca 6 kuliček)
          - 1 lžička Podravky (nemusí být)
          - 2 až 3 stroužky česneku (nemusí být)
          - 1 cibule (nemusí být)
          - nudle (já používám vaječné, ale v obchodech je většina bezvaječných)

        Postup:
          - Maso dej do většího hrnce a zalij cca 700 ml studené vody (v teplé by se maso zatáhlo a neudělalo by silný vývar). Maso musí být pod hladinou, ale zase nesmí být vody přehnaně moc, protože by vývar byl slabý. Osol a přiveď k varu. Když voda vzkypí, seber z hladiny béžovou sraženinu (bílkovinu), která jinak způsobí zakalený vývar. Teprve pak přidej koření a očištěnou zeleninu
          - a vař cca 2 hodiny pod pokličkou na VELMI slabém plamenu
          - (na slabo). 
          - Zeleninu můžeš vytáhnout hned, když zjistíš, že je měkká – aby se nerozvařila.
          - Až je maso měkké a polévka na chuť dost silná vyjmi i maso a vše nakrájej na malé kousíčky, které do polévky vrať. Nevracím pouze cibuli a česnek, to sníme jen tak, vytáhni bobkový list, nové koření a kuličky pepře. Nejlépe to přelij přes sítko do jiného hrnce. Podle potřeby dochuť.
      -
        Nadpis: Polévka pana hostinského
        Foto: Polévka pana hostinského
        Podnadpis: s červeným vínem !!! slavnostní, sváteční, výtečná !!!
        Typ: masové
        Porce: 2
        Strana: 91

        Ingredience:
          - 250 g hovězího masa (zadního, kousky na guláš) 
          - 50 g anglické slaniny
          - 100 g cibule
          - 1 lžíce oleje
          - 1/4 l červeného vína (podle chuti i přidám)
          - 1/4 l masového vývaru (Masox)
          - 2 - 1 stroužky česneku
          - 2 bobkové listy
          - sůl
          - 1 lžička tymiánu
          - 100 g mrkve
          - 2 lžíce nasekané zelené petrželky

        Postup:
          - Maso nakrájej na menší kousky, slaninu na kostičky, cibuli na měsíčky.
          - Olej a slaninu silně zahřej ve větším hrnci, přidej cibuli a opeč 
          - do zlatova. Přidej maso a osmahni ho, častěji obracej, míchej.
          - Přilij víno a vývar (zalij horkou vodou a přidej 1/4 kostky Masoxu).
          - Česnek oloupej, nakrájej na kostičky a přidej do hrnce. Také přidej bobkový list a tymián. Osol, přikryté nechej vařit.
          - Mezitím oloupej mrkev, nakrájej na kolečka a vař s ostatním asi 30 minut, do změknutí masa i mrkve.
          - Hotovou polévku dochuť a posypej petrželkou.
  -
    Nadpis: Hlavní jídla
    Strana: 92
    Text:
      > Mnohá zde uvedená bezmasá jídla jsou plnohodnotnými Vegetariánskými obědy. 
      > Některá jsou jen proměnou masa za tempeh nebo tofu – ta jsou tady pojmenována jako
      > masové i bezmasé verze.
      > Ráda bych však podotkla, že si myslím, že u většiny masových jídel se dá Vegetariánská verze udělat záměnou masa za již zmíněný tempeh či tofu, 
      > nebo také za dobře upravenou sóju, 
      > případně již marinovanou sóju = Ďobáčky.
      > Tempeh je prý nejkvalitnější náhradou masa
      > a dá se i marinovat a nakládat jako maso (tofu také).
      > Úplně mnoho vege receptů je na blogu „Snědeno.cz“.

    Recepty:
      -
        Nadpis: Příprava luštěnin
        Strana: 93
        Čočka:
          - … vždy propláchnout a probrat a tím pročistit
          -
            > Normální – Velkozrnná, Zelená… ta nejběžnější:
            > 12 hodin namáčení + 30 minut vaření 
            > (tzn. dej na 12 hodin do hrnce s 1 až 2 litry vody, tedy přes noc
            > a pak 30 minut vař do změknutí). Solit a ochucovat se doporučuje až před koncem vaření, jinak hůře měkne. Nikdy během vaření nedolévej studenou vodu, když tak horkou (z varné konvice).
            > Ale mám i tu zkušenost, že ji není třeba namáčet, když se pak nechá déle vařit (cca 1 a půl hodiny až 2 hodiny).
          -
            > Červená: 
            > Stačí propláchnout bez namáčení, vložit do vody a vařit přibližně 10 až 15 minut do měkka. Solit a ochucovat se doporučuje
            > až před koncem vaření. Červená čočka po uvaření mění barvu
            > na žlutou a má tendenci se rozvařit na kaši, což je skvělé 
            > pro spoustu receptů.
          -
            > Černá:
            > Černá čočka se nemusí namáčet. Stačí jí propláchnout, zalít studenou vodou, přivést k varu a pod pokličkou vařit do změknutí. Doba vaření činí přibližně 25 – 30 minut. Solit a ochucovat se doporučuje až před koncem vaření. 
            > Výborný zlepšovák je do vody, ve které se vaří přidat půl kostky zeleninového bujónu.
        Hrášek:
          -
            > Používám mražený, který přidám přímo do vaření.
            > Do salátů je třeba ho spařit horkou vodou nebo použít ten z plechovky.
        Fazole:
          -
            > Namáčet přes noc, tedy 12 hodin. 
            > Tím se dá docela dobře vyhnout obtížím, které mohou fazole způsobit. Základem je namočení fazolí (ideálně přes noc) a následně řádné uvaření do měkka. Pro zmírnění nadýmacích účinků můžeš k fazolím při vaření přidat bylinky (majoránka, tymián, petrželka, saturejka, bazalka), které mají tendenci pohltit látky způsobující nadýmání.  
            > Fazole vařením nabydou na objemu, proto hlídej, zda jsou všechny ponořené a případně dolívej horkou vodu. Fazole vař na menším nebo středním plameni, dokud nejsou měkké, vaření může trvat až 2 hodiny. Pokud jsou ale dostatečně namočené předem, budou uvařené rychleji. Záleží také na druhu fazolí, malé bílé a černé fazole uvaříš zhruba za hodinu, kdežto červené, mramorované a velké bílé uvaříš za hodinu a půl až dvě hodiny.
            > Fazole nesmí být rozbředlé, proto je zkoušej vidličkou.
          - Fazole v konzervě jsou již uvařené, proto nevyžadují žádné další složité tepelné úpravy ani dlouhé namáčení, stačí je pouze ohřát. Koupit můžeš buď fazole v čistém nálevu, nebo v rajčatové (příp. chilli) omáčce.
        Kukuřice:
          -
            > Používám mraženou, kterou přidám přímo do vaření.
            > Do salátů je třeba ji spařit horkou vodou nebo použít tu z plechovky.
        Cizrna:
          -
            > Namáčet přes noc, tedy 12 hodin.
            > Cizrnu vař odkrytou mírným varem hodně do měkka určitě alespoň jednu hodinu. Vodu sol většinou až v polovině doby varu nebo ještě lépe na závěr. Uvařenou cizrnu sceď a používej při přípravě pokrmů jako jinou luštěninu.
          - Oblíbila jsem si cizrnu z plechovky, protože je už předvařená, čímž odpadá dlouhé namáčení, a je hned k použití.
      -
        Nadpis: Těstoviny s olivami a rajčaty
        Foto: Těstoviny s olivami a rajčaty
        Typ: bezmasé
        Porce: 2
        Strana: 97
        Ingredience:
          - 1 lžíce oleje
          - 1/2 cibule (můžeš vynechat, ale pro chuť omáčky je lepší ji dát a rozmixovat na kaši)
          - pepř, sůl, cukr
          - 2 stroužky česneku
          - cca 40 g tvrdého sýru, nejlépe parmazánového typu
          - 200 g rajčat nebo 1 malá plechovka rajčat
          - 60 g černých oliv nakrájených na kroužky
          - hrst bazalky, petrželky, baby špenátu nebo medvědího česneku či oregana
          - 160 g těstovin v suchém stavu, (v originálním receptu to byly špagety (pro Leňu bez lepku), přelomené napůl
          - bramborový či kukuřičný škrob 1 – 2 lžičky
        
        Postup:
          - Na pánvi rozehřej olej a zpěň na něm najemno nakrájenou cibuli tak 1 minutu.
          - Přidej pepř, a zamíchej. Teď přidej nakrájená rajčata, česnek a olivy, trochu cukru a špetku soli a asi 7 minut opékej a míchej.
          - Podle návodu na sáčku si uvař těstoviny (nebo vař cca 10 - 15 minut ve vroucí osolené vodě s kapkou oleje).
          - Je-li omáčka řídká, přidej 1 lžičku bramborového škrobu rozmíchaného v trošičce studené vody, přidej do omáčky, promíchej a prohřej. Přidej zelené bylinky.
          - PAMATUJ: OMÁČKA VŽDY ČEKÁ NA ŠPAGETY, NE NAOPAK.
          - Promíchej těstoviny s omáčkou a podávej. Na talíři posypej sýrem.
        
        Poznámka: Podobně můžeš připravit směs těstoviny, žampiony, rajčata, bazalka, česnek.
      -
        Strana: 99
        Nadpis: Brokolice se sýrem
        Foto: Brokolice se sýrem
        Typ: bezmasé
        Intro: Pamatuju si, že tohle jídlo bylo první jídlo, které připravoval Míša pro Leňu při její první návštěvě Ostravy. Spolu s hráškovou polévkou. 
        Porce: 2
        Ingredience:
          - 1 brokolice
          - 3 až 5 brambor (podle velikosti)
          - sůl
          - plátkový sýr, za tímto účelem nejlépe Čedar NEBO přírodní sýr Gervais a trocha mléka
          
        Postup:
          - Oloupané brambory dej vařit v osolené vodě.
          - Brokolici rozděl na větší růžičky, ze stonků nožem „odtrhej“ slupku a brokolici omyj. 
          - Nachystej si hrnec s napařovačem na knedlíky a cca 2 cm vody na dně (napařovač není ponořen). Do něj vlož brokolici a přikryj poklicí. Vař v páře 5 až 10 minut – jen co brokolice získá šťavnatě zelenou barvu a změkne. Můžeš ji i 5 minut povařit přímo ve vroucí vodě, ale pozor, ať ji nepřevaříš! Barvu i chuť při dlouhém vaření ztrácí.
          - V malém kastrůlku rozehřej sýr Gervais v trošce mléka a brokolici na talíři polij jím. 
          - Nebo spařenou brokolici nandej na talíř, pokryj plátkovým sýrem a na chvíli dej do mikrovlnky nebo do trouby, aby se sýr roztekl.
      -
        Nadpis: Brokolice s vejci a česnekem
        Foto: Brokolice s vejci a česnekem
        Podnadpis: (brokolicový mozeček)
        Strana: 101
        Typ: bezmasé
        Porce: 2
        Ingredience:
          - 1 brokolice (nejčastěji znám balení 500 g)
          - 6 stroužků česneku
          - bílé víno nebo citronová šťáva 1 lžíce
          - olej, 2 lžíce
          - sůl
          - pepř
          - 5 lžic vývaru nebo vody
          - 2 vejce
        
        Postup:
          - Očisti si brokolici = rozděl na růžičky a nožíkem „odtrhej“ slupku z košťálových částí, nakrájej na menší kousky i s košťálem.
          - Očisti si brambory, nakrájej na kousky a dej vařit nebo péct.
          - Česnek nakrájej na kousíčky a na oleji opravdu jen chviličku osmahni dozlatova, při dlouhém restování česnek zhořkne  . Přidej brokolici, sůl, pepř, víno (citron), vývar a za občasného míchání dus asi 5 minut.
          - Vejce rozšlehej se špetkou soli, nalij na brokolici, zamíchej a nechej na mírném ohni srazit. 
          - Podávej s vařenými nebo pečenými bramborami.
      -
        Nadpis: Brokolice zapečená s bramborami A NIVOU
        Foto: Brokolice zapečená s bramborami A NIVOU
        Podnadpis: (v troubě)
        Typ: bezmasé
        Strana: 103
        Porce: 2
        Ingredience:
          - 1 brokolice
          - cca 400 g brambor
          - cca 200 g Nivy
          - 3 plátky plátkového sýra
          - 3 rozšlehaná vejce
          - 6 stroužků česneku (či podle chuti)
          - 2 vejce natvrdo (zvýší obsah bílkovin) – nemusí být
          - sůl
          - kousek másla
        
        Postup:
          - Oloupané a na širší plátky nakrájené brambory předvař v osolené vodě cca 8 minut.
          - Očisti si brokolici = rozděl na růžičky a nožíkem „odtrhej“ slupku z košťálových částí, nakrájej na menší kousky i s košťálem.
          - Česnek rozmačkej velkým nožem a nakrájej na kousky, vejce natvrdo oloupej a nakrájej na kostky.
          - Zapékací misku či pekáček vymaž máslem a naskládej do něj brambory, brokolici, nivu, česnek a kousky vejce a zase brambory.
          - Zalij rozšlehaným vejcem, přikryj pokličkou a dej do trouby vyhřáté na 220°C. Zapékej zhruba 20 minut. Po této době zkontroluj měkkost brambor a jsou-li měkké, navrstvi na horké brambory kousky plátkového sýra. Můžeš dát na chviličku dopéct do trouby, aby sýr zezlátnul, ale není to třeba – teplem brambor se sám roztaví.
      -
        Nadpis: Květákové řízky s bramborami
        Foto: Květákové řízky s bramborami
        Typ: bezmasé
        Strana: 105
        Porce: 2
        Ingredience:
          - 1 malý květák
          - hladká mouka (cca 1 hrnek)
          -
            > strouhanka (cca 1 hrnek)
            > nebo kukuřičná strouhanka = bezlepková
            > nebo cornflakes, které rozemeleš v ručním
            > mixéru na strouhanku (také bezlepkové)
          - sůl
          - rostlinný olej na smažení (slunečnicový či řepkový)
          - 2 větší nebo 5 menších brambor
          - kmín (pro Honzu, prosím vynech )
        
        Postup:
          - Květáku odřízni listy, okrájej škaredé tmavší skvrny, omyj, rozeber ho na větší růžičky.  Nechej okapat. Občas se uvádí povařit, ale to je úplně zbytečné!
          - Do třech hlubokých talířů si nachystej věci na trojobal v pořadí: hladká mouka, rozšlehaná vejce, strouhanka. Vejce osol. Prostřední talíř na vejce u květáku a žampionů nahrazuju miskou – je hlubší a užší a lépe se v ní vajíčkem obalují tyto kulovité tvary. Postupně obaluj květákové růžičky. Obalené odkládej na talíř s trochou strouhanky. Hotové strouhankou i posypej.
          - Do pánve (pekáčku) si připrav olej, dej více – cca 2 cm, aby byl květák zpola v oleji (smažení je pak jednodušší). Obalený květák vkládej do rozpáleného oleje, smaž do zlatova, pak květáky otoč a zase smaž do zlatova. Zkontroluj všechny strany květáků. NEODCHÁZEJ OD SMAŽENÍ! A nesmaž moc dlouho.
          - Hotové květáky vyndávej na talíř s vrstvou 3 papírových utěrek, aby vsákly přebytečný tuk. Pak až servíruj s vařenými bramborami.
        
        Přílohy: šťouchané brambory s bylinkami, vařené brambory s máslem, kompot, přesnídávka, nakládaná červená řepa, okurkový či rajčatový salát
      -
        Nadpis: Květákový mozeček
        Foto: Květákový mozeček
        Typ: bezmasé
        Strana: 107
        Porce: 2
        Ingredience:
          - 1 malý květák
          - 2 vejce
          - 1 cibule (můžeš vynechat, ale pro chuť jídla je lepší ji rozmixovat na kaši )
          - sůl
          - rostlinný olej (slunečnicový či řepkový)
          - 2 větší nebo 5 menších brambor
          - kmín (budeš-li zvát na oběd Honzu, prosím vynech )
        
        Postup:
          - Květáku použiješ asi polovinu. Odřízni listy, okrájej škaredé tmavší skvrny, omyj, rozeber ho na malinké růžičky.  Nechej okapat.
          - Cibuli očisti od slupek, nakrájej nadrobno, nechej osmahnout „do sklovita“ na rozpáleném oleji (1 lžíce), přidej k ní květák, kmín a sůl, občas míchej, možná bude třeba trošku podlít vodou.
          - Po chvíli květák změkne a ty k němu přidej rozšlehaná vejce. Míchej jako vaječinu a za chvíli máš hotovo.
        
        Příloha:
          - Vařené brambory s máslem
          - Rajčatový salát
          - Přesnídávka
          - Kompot

        Záklechtka: V hrnečku vidličkou rozmíchej trošku hladké mouky ve trošce vody. U mléčných jídel se místo vody dává mléko. Přilij záklechtku do vařící se kaše, chvilku míchej a nechej provařit
      -
        Nadpis: Černá čočka se zeleninou nahusto
        Foto: Černá čočka se zeleninou nahusto
        Typ: bezmasé
        Strana: 109
        Porce: 2
        Intro: To fakt neumím! Vždy, když krájím, mám pocit, že to bude akorát, ale nakonec je toho vždycky více. Ale protože to je moc dobré jídlo, tak mi to nevadí. Dá se i zamrazit na jindy. 
        Ingredience:
          - 100 g černé čočky Beluga
          - 3 stroužky česneku
          - 2 mrkve
          - kousek cukety nebo celeru
          - 2 větší rajčata
          - sůl
          - 1 kostka zeleninového bujónu
          - pepř
          - 2 – 4 vejce
          - bramborový či kukuřičný škrob
        
        Postup:
          - Černou čočku propláchni a vlož do studené vody s kostkou zeleninového bujónu vařit na cca 30 minut od začátku varu. Zvol větší hrnec, neboť tam budeš přidávat všechno ostatní.
          - Mrkev oloupej. Mrkev, cuketu, celer a rajčata nakrájej na malinkaté kostičky. Česnek očisti a prolisuj.  
          - Do hrnce k čočce nejdříve přidej mrkev, cuketu či celer a česnek. Rajčata dej až na posledních 10 minut.
          - Během vaření čočky si připrav vejce natvrdo (Vejce vlož do vroucí vody a vař cca 10 minut.) nebo volské oko (Nechej rozpálit olej a rozklepni na něj vejce, které trošku posol. Smaž cca 1 – 2 minuty.)
          - Ochutnej čočku a podle chuti dosol, opepři.
          - Je-li málo hustá, můžeš trochu zahustit záklechtkou nebo můžeš v troše vody rozmíchat lžičku bramborového či kukuřičného škrobu a vlít do vroucí kaše, rozmíchat a chvilku provařit. To je bezlepkové zahuštění. 
      -
        Nadpis: Červeno-čočkový dhal s cizrnou
        Foto: Červeno-čočkový dhal s cizrnou
        Typ: bezmasé
        Strana: 111
        Porce: 2
        Ingredience:
          - půl lžičky kmínu (dle originálního receptu římský)
          - lžíce oleje nebo másla
          - půlka cibule rozmixovaná na kaši
          - cca 1 cm čerstvého zázvoru nakrájeného nadrobno
          - 1 stroužek prolisovaného česneku
          - kousilínek chilli papričky
          - 1 lžička mleté kurkumy (opatrně s ní)
          - 1/2 lžičky mletého koriandru
          - 1/2 lžičky sladké papriky
          - 150 g rajčatového pyré (passaty), nebo i nakrájené rajče
          - cca 200 ml zeleninového vývaru
          - 100 g červené čočky
          - 200 g scezené cizrny z plechovky (nebo namočené přes noc a druhý den hodinu vařené)
          - citronová kůra a vymačkaná šťáva k podávání: chlebové placky (indický naan) nebo rýže
          - sůl
        
        Postup:
          -
            > Na oleji nebo másle osmahni cibuli, zázvor, chilli papričku a nakonec česnek. Stále míchej a opékej na středním plameni cca 2 minuty.
            > Zeslab plamen, popraš kurkumou, koriandrem a paprikou, míchej a pár vteřin opékej. 
          - Zalij rajčatovým pyré (passatou) a vývarem, přisypej čočku a přiveď k varu. Vař namírno pod pokličkou asi 20 minut. Ale tak po 5 minutách přidej ještě cizrnu. Kontroluj a míchej, neb to houstne. Když tak přilij vodu.
          - Nakonec vmíchej citronovou kůru, šťávu a sůl dle chuti.
          - Podávej s chlebovými plackami nebo s rýží.

        Odkazy: Vegetariánská kuchařka s. 94
      -
        Nadpis: Bramborové placky
        Foto:
          - Bramborové placky
          - Bramborové placky 2
        Podnadpis: čili BRAMBORÁKY
        Strana: 113
        Typ: bezmasé
        Porce: 2
        Ingredience:
          - 4 větší brambory, cca 550 g
          - sůl
          - kmín (zveš-li na oběd Honzu, prosím vynech)
          - 1 lžíce majoránky
          - pepř
          - 2 stroužky česneku
          - 2 lžíce hladké mouky
          - 1 vejce
          - 5 lžic oleje
        
        Postup:
          - Brambor oloupej a nastrouhej na hrubém struhadle do misky, přidej malou lžičku soli (opatrně – přidat můžeš vždycky, ale už neubereš), majoránku, kmín, pepř, rozmačkaný česnek, trošku hladké mouky, vajíčko a zamíchej. Pokud by těsto bylo moc řídké, přidej hladkou mouku.
          - Na pánvičce nechej rozpálit olej a do něj dej naběračku těsta. Smaž do chvíle, kdy jde placek konečně otočit. Otoč a pak si hlídej zlatavou barvu. Můžeš zmírnit plamen. 
          - OD SMAŽENÍ NEODCHÁZEJ!!!
          - Hotový placek polož na talíř s vrstvou 3 papírových utěrek, aby nasákly přebytečný tuk. Zároveň ho přikryj shora papírovou utěrkou (ze stejného důvodu).
      -
        Strana: 115
        Nadpis: Fazolky na smetaně
        Foto: Fazolky na smetaně
        Typ: bezmasé
        Porce: 2
        Ingredience:
          - 1 sklenice zavařených žlutých fazolek ve sladkokyselém nálevu
          - 1 smetana na šlehání (nejlépe více než 30%)
          - máslo
          - mléko
          - hladká mouka (troška)
          - sůl
          - 2 až 4 vajíčka
          - brambory
        
        Postup:
          - Na troše másla orestuj fazolky bez nálevu, cca 10 minut. Míchej. Chceš-li trochu zmírnit kyselost, propláchni je nejprve studenou vodou přes sítko. 
          - Až budou osmahlé (ale nepřipal je) a těsně před podáváním, nalij k nim smetanu, osol a za stálého míchání prohřej.
          -
            > Udělej si trošku ZÁKLECHTKY
            > (V hrnečku vidličkou rozmíchej trošku hladké mouky ve trošce mléka.), 
            > vlij ji k fazolkám a míchej, aby neudělala hrudky. Krátce prohřej
            > a ihned podávej. Kdyby to náhodou bylo moc husté, zřeď pomalu mlékem.
            > DŮLEŽITÉ: Aby se smetana nezdrcla je nutná vysokoprocentní smetana (ke šlehání) a také je nutné připravovat ji na okamžité servírování, bez ohřevu, stále míchat a pracovat na mírném plameni. Ale několikrát se mi prostě zdrcla i tak.
          -
            > K tomu jídlu si připrav VEJCE NATVRDO
            > (Vejce vlož do vroucí vody a vař cca 10 minut.)
            > nebo VOLSKÉ OKO
            > (Nechej rozpálit olej a rozklepni na něj vejce, které trošku posol. Smaž cca 1 – 2 minuty.) 
            > a brambory.
          - Máš hotovo.
      -
        Strana: 117
        Nadpis: Chilli sin carne
        Foto: Chilli sin carne
        Typ: bezmasé  
        Porce: 2
        Ingredience:
          - lžíce olivového oleje
          - 1 menší cibule rozmixovaná na kaši nebo nakrájená najemno
          - špetka chilli (OPATRNĚ)
          - lžička oregana
          - lžíce rajčatového protlaku (tedy budeš potřebovat 1 malý protlak)
          - 100 g krájených rajčat z plechovky (tedy část malé plechovky)
          -  120 g předvařené cizrny (tedy část malé plechovky nebo
          -                namočené přes noc a druhý den hodinu vařené)
          -  cca 100 ml vody
          -  cca 130 g dýně Hokaido (tedy asi polovina malé dýně)
          -  120 g předvařených červených fazolí (tedy část malé 
          -                                                                            plechovky)
          -  sůl, pepř
          -  na dozdobení lžíce zakysané smetany
          -  140 g rýže v suchém stavu
        
        Postup:
          - Dýni Hokaido není třeba loupat. Rovnou ji nakrájej na malé kostičky.
          - Na rozpáleném oleji opékej cibuli asi 3 minuty, přidej chilli, oregano, rajský protlak, krájená rajčata, cizrnu, zamíchej a opékej další minutu.
          - Zalij vodou, přidej dýni, přiklop pokličkou a vař na středním plameni cca 15 až 20 minut do změknutí dýně.
          - Přidej fazole a celé ještě 2 minuty prohřej. Osol, opepři a na talíři můžeš dozdobit lžící zakysané smetany.
          - Podávej s rýží.
        
        Odkazy: Jíme zdravě ze spíže s. 40
      -
        Strana: 119
        Nadpis: Tvarohové ovocné knedlíky
        Foto: Tvarohové ovocné knedlíky
        Typ: bezmasé
        Porce: 2
        Ingredience:
          - 1 pytlík mražených tvarohových ovocných knedlíků 
          - (Babiččiny knedlíky, Bezlepkové knedlíky z Alberta…)
          - máslo
          - Granko
          - tvaroh
          - nasekané ořechy
          - mletá skořice
        
        Postup:
          - Požadovaný počet knedlíků vlož do vařící vody (ne do studené!) a vař cca 10 minut (koukni na návod na pytlíku) do chvíle až knedlíky plavou na hladině (zkontroluj ale, zda nejsou přilepené ke dnu). Pokud budeš vařit příliš dlouho, knedlíky budou takové rozcupované a mohou i prasknout a náplň vyteče do vody!
          - Máslo rozpusť v kastrůlku. POZOR ať ho nepřipálíš!
          - Knedlíky na talíři posypej Grankem a skořicí, přidej ořechy nebo zvol tvaroh. Pak polij rozpuštěným máslem.
      -
        Strana: 121
        Nadpis: Smažený sýr neboli smažák
        Foto: Smažený sýr neboli smažák
        Podnadpis: (tomu se vždy říkalo studentské jídlo)
        Typ: bezmasé
        Porce: 2
        Ingredience:
          - 2 plátky tvrdého sýra, cca 150-200 g
          -
            > strouhanka nebo kukuřičná strouhanka = bezlepková
            > nebo cornflakes, které rozemeleš v ručním
            > mixéru na strouhanku (také bezlepkové)
          - hladká mouka
          - 1 vejce
          - 2 větší či 5 menších brambor
          - sůl
          - olej
        
        Postup:
          - Do třech hlubokých talířů si nachystej věci na trojobal v pořadí: hladká mouka, rozšlehaná vejce, strouhanka. Vejce tentokrát NESOL. Obal plátek sýra 2x za sebou, tedy: mouka, vejce, strouhanka, a zase vejce a strouhanka. Je tak větší jistota, že sýr nevyteče. Obalené odlož na talíř s trochou strouhanky a strouhankou také posypej.
          - Do pánve (pekáčku) si připrav olej. Obalený sýr vkládej do rozpáleného oleje, smaž do zlatova, otoč sýr a druhou polovinu zase smaž do zlatova. NEODCHÁZEJ OD SMAŽENÍ!
          - Hotové odlož na talíř s vrstvou 3 papírových utěrek a i přikryj papírovou utěrkou, odsaješ tak přebytečný tuk. ALE POZOR: Pokud sýr vytekl, tak se ti na papírovou utěrku přilepí.
        
        Příloha:
          - Vařené brambory s máslem
          - Rajčatový salát
          - Okurkový salát
      -
        Strana: 123
        Nadpis: Špagety s dýní a sušenými rajčaty
        Foto: Špagety s dýní a sušenými rajčaty
        Typ: bezmasé
        Porce: 2
        Ingredience:
          - 1 malá dýně Hokaido, možná jen půlka
          - 1 cibule
          - 4 stroužky česneku
          - sušená rajčata
          - mangold
          - zeleninová kořenící směs (Podravka, Vegeta, Kucharek)
          - rajčatový protlak malý
          - Parmazán (troška)
          - citronová šťáva
          - 160 g špaget v suchém stavu (pro Leňu bez lepku), přelomené napůl
        
        Postup:
          - Dýni Hokaido není třeba loupat, jen důkladně umýt a nakrájet na malé kousky. Nechej je povařit v malém množství vody do změknutí, což nebude trvat dlouho, tak 10 minut.
          - Mezitím si nakrájej cibuli najemno či rozmixuj na kaši a nasekej česnek, sušená rajčata a mangold nakrájej na kousky.
          - Také dej vařit špagety.
          - PAMATUJ: OMÁČKA VŽDY ČEKÁ NA ŠPAGETY, NE NAOPAK.
          - Na rozehřátém oleji orestuj nejprve cibuli a česnek, přidej mangold a nakonec sušená rajčata.
          - Uvařenou dýni rozmačkej v míse vidličkou a přidej do pánve k ostatní zelenině. Okořeň zeleninovou směsí, dosol, přidej rajčatový protlak, promíchej.
          - Podávej se špagetami.
          - Při servírování posypej hoblinkami Parmazánu a zakápni několika kapkami citronové šťávy.
        Odkazy: https://www.ceskatelevize.cz/porady/10658625776-polopate/221562220400030/cast/871142/
      -
        Strana: 125
        Nadpis: Brambory pečené s dýní, cibulí a rajčaty s česnekem a další zeleninou
        Foto: Brambory pečené s dýní, cibulí a rajčaty s česnekem a další zeleninou
        Typ: bezmasé
        Porce: 2
        Ingredience:
          - cca 400 g dýně (Hokaido, muškátová, máslová)
          - 2 velká rajčata nebo několik cherry rajčátek
          - kousek brokolice
          - 4 stroužky česneku
          - 1 cibule
          - 1 paprika
          - hrst parmazánového sýru
          - mletá sladká paprika
          - špetka chilli, sůl, olej
        
        Postup:
          - Brambory oloupej a nakrájej na kostky, vlož do mísy, přidej sůl, sladkou papriku, rozmačkaný česnek a trošku oleje. Přiklop pokličkou a protřepej. Koření se krásně promísí a obalí všechny kousky brambor. Dej na plech či pekáč vyložený pečícím papírem a dej péct do trouby předehřáté na 200°C.
          - Mezitím omyj dýni, oloupej slupku (kromě dýně Hokaido, ta se neloupe) a nakrájej na kostičky. V míse promíchej s kapkou oleje a trošičkou chilli. Brokolici oloupej a rozděl na růžičky, pak ji v míse promíchej s olejem, aby nebyla suchá a lépe se opekla, jinak osychá. Každou růžičku rukou vytřu v trošce oleje. Papriku očisti a nakrájej na proužky, osol. Všechno přidej do trouby k bramborám.
          - Rajčata omyj a nakrájej na větší kousky a přidej k ostatní zelenině. Opékej do měkka brambor, cca 20 až 30 minut od začátku pečení. Kontroluj. Občas promíchej.
          - Mezitím oloupej cibuli a nakrájej ji na větší kousky, které opeč na troše oleje. Opečenou cibuli pak promíchej s hotovou zeleninovou směsí a posypej hoblinkami parmazánu. Stejně tak můžeš použít horkovzdušnou fritézu místo trouby.
      -
        Strana: 127
        Nadpis: Žampiony na smetaně
        Foto: Žampiony na smetaně
        Typ: bezmasé  
        Porce: 2
        Ingredience:
          - 1 krabička žampionů, cca 400 g, ne moc malých (loupání je pak úmorné)
          - 160 g špaget či jiných těstovin v suchém stavu (pro Leňu bez lepku) či přibližně 350 g brambor
          - velká hrst Baby špenátu nebo čerstvé bazalky
          - 1 cibule (můžeš vynechat, ale pro chuť omáčky je lepší ji tam dát a třeba rozmixovat na kaši)
          - 4 větší stroužky česneku
          - rostlinný olej
          - sýr parmazánového typu, cca 50 g
          - 1 kelímek smetany (na vaření či do omáček či ke šlehání)                                                                                                         
          - sůl, pepř 
          - kmín
          - sušená bazalka
        
        Postup:
          - Žampionům odřízni konce nožiček, nožem lehce stáhni horní vrstvu hlaviček, jako by to byla slupka u cibule (chytneš si ji nožíkem a prstem od spodu kloboučku). Nakrájej na větší kousky (hlavičku cca na 4, nožičky na 2).
          - Cibuli nakrájej nahrubo (nebo rozmixuj na kaši), česnek rozmačkej nožem a dokrájej na kousíčky.
          - Na rozpáleném oleji nejprve osmahni cibuli, přidej nakrájené žampiony a cca 5 minut opékej. Okmínuj, opepři, posypej sušenou bazalkou a až po chvilce trochu osol.
          - Jakmile jsou žampiony opečené tak akorát (zmenšily se, pustily šťávu a jsou měkké), cca po 15 minutách, přilij smetanu, přisypej část nastrouhaného Parmazánu (dokud jím omáčka nezhoustne) a natrhanou čerstvou bazalku či baby špenát.
          - Na talíři dozdob hoblinkami Parmazánu a podávej se špagetami či jinými těstovinami. Možné jsou i brambory.
          - PAMATUJ: HOTOVÁ OMÁČKA VŽDY ČEKÁ NA ŠPAGETY!
      -
        Strana: 129
        Nadpis: Smažené žampiony s vařenými bramborami
        Foto: Smažené žampiony s vařenými bramborami
        Typ: bezmasé  
        Porce: 1
        Ingredience:
          - žampionů dle chuti a velikosti, cca 5 kousků
          - 1 až 2 vejce (dle množství žampionů)
          - sůl, kmín, pepř
          - hladká mouka (cca 1 hrnek)
          -
            > strouhanka (cca 1 hrnek)
            > nebo kukuřičná strouhanka = bezlepková
            > nebo cornflakes, které rozemeleš v ručním
            > mixéru na strouhanku (také bezlepkové) 
          - 2 střední brambory
          - rostlinný olej (slunečnicový či řepkový)
        
        Postup:
          - Žampionům odřízni konce nožiček tak, aby nožky moc nepřesahovaly kloboučky – lépe se pak smaží, protože leží z obou stran v oleji rovně. Nožem lehce stáhni horní vrstvu hlaviček (jako by to byla slupka u cibule).
          - Do třech hlubokých talířů si nachystej věci na trojobal v pořadí: hladká mouka, rozšlehaná vejce, strouhanka. Vejce osol, trochu opepři. Prostřední talíř na vejce u žampionů a květáku nahrazuju miskou – je hlubší a užší a lépe se v ní vajíčkem obalují tyto kulovité tvary. Obalené odkládej na talíř s trochou strouhanky a strouhankou také posypej.
          - Do pánve (pekáčku) si připrav olej, dej více – cca 2 cm, aby byl žampion zpola v oleji (smažení je jednodušší). Obalené žampiony vkládej do rozpáleného oleje, smaž do zlatova, otoč žampiony a druhou polovinu zase smaž do zlatova. 
          - NEODCHÁZEJ OD SMAŽENÍ!
          - Hotové žampiony nejdříve vyndej na talíř s vrstvou 3 papírových utěrek, které nasáknou přebytečný tuk. Další utěrkou odsaj tuk i shora pouhým položením a mírným přitlačením rukou.
      -
        Strana: 131
        Nadpis: Smetanová houbovka s bramborami
        Foto: Smetanová houbovka s bramborami
        Typ: bezmasé
        Porce: 3
        Ingredience:
          - cca 800g nejlépe čerstvých hub, případně zamrazených
          - 1 střední cibule
          - 2 lžíce másla + 1 lžíce oleje
          - 1 smetana ke šlehání
          - 1 zakysaná smetana
          - mléko, cca 200 ml
          - 2 bobkové listy
          - 5 kuliček nového koření
          - sůl, pepř
          - cca 1 lžička octu
          - 1 lžička cukru
          - 2 lžičky drceného kmínu
          - 1 lžíce hladké mouky nebo bramborového či kukuřičného škrobu
        
        Poznámka: Zamrazené houby buď kup v obchodě, nebo je musíš zamrazit podušené a vychladlé (Nejdříve stejné kousky hub chvilku podus ve vlastní šťávě asi 5 minut, pak přidej trošičku oleje a ještě chvilku dus pod pokličkou a míchej. Pak je zchlaď a zamraz.)
        
        Postup:
          - Cibuli nakrájej nahrubo (nebo rozmixuj na kaši) a nechej zesklovatět na rozpáleném tuku. 
          - Přidej očištěné nakrájené houby, pokmínuj, opepři, a osol. Malé hříbky můžeš nechat celé nebo rozkroj jen na půlky.
          - Míchej, a jakmile houby pustí vodu, tak přidej bobkový list, nové koření a podle potřeby podlévej a dus do měkka (cca 15 minut).
          - Mouku (nebo škrob), šlehačku a zakysanku rozmíchej společně s mlékem a přidej k houbám. Nechej cca 15 minut provařit na mírném plameni a míchej (jinak se mouka přichytne ke dnu).
          - Podle chuti dochuť octem, solí, cukrem.
          - Podle potřeby dořeď mlékem do požadované hustoty a množství.
          - Podávej s vařenými brambory, dozdobit můžeš pórkem, pažitkou či jarní cibulkou.
      -
        Strana: 133
        Nadpis: Guláš z hlívy ústřičné
        Foto: Guláš z hlívy ústřičné
        Typ: bezmasé
        Porce: 2
        Ingredience:
          - 1 lžíce oleje
          - 1 cibule nakrájená nadrobno či rozmixovaná na kaši
          - 1 lžíce mleté sladké papriky, popř. i špetička pálivé
          - špetka mletého kmínu, ale jde to i s celým kmínem
          - cca 400g hlívy ústřičné nakrájené na kousky (nejlépe bez velkých nožek, jsou dlouho gumové)
          - 2 stroužky rozmačkaného česneku
          - cca 500 ml zeleninového vývaru (bujonu)
          - sůl, pepř
          - 1 paprika, nejlépe červené kapie nakrájené na proužky
          - majoránka (podle chuti)
        Postup:
          - Na oleji opeč cibulku do sklovita, cca 3 minuty.
          - Přidej sladkou papriku a kmín a krátce opeč, aby se koření rozvonělo, ale OPATRNĚ a jen chvilku, protože paprika má tendenci hořknout.
          - Přisypej nakrájenou hlívu a krátce ji opeč. Přidej česnek, zalij vývarem nebo vodou, osol, opepři a přiveď k varu. Na mírném plameni vař cca 40 minut do změknutí hub, přičemž asi po 15 minutách vaření přidej nakrájené papriky. Zkoušej měkkost větších kousků hlívy, aby nebyla gumová.
          - Podáváš-li s rýží, tak ji teď dej vařit.
          - Nakonec přidej majoránku a dolaď solí a pepřem podle a chuti.
          -
            > Celý guláš můžeš při konci vaření zahustit nadrobeným chlebem bez kůrky, který se v něm rozmočí. 
            > Nebo klasicky záklechtkou: V hrnečku vidličkou rozmíchej lžičku hladké mouky ve trošce vlažné vody.
            > Nebo škrobem (bezlepkově): V troše vlažné vody vidličkou rozmíchej lžičku bramborového či kukuřičného škrobu. 
            > Pak to vmíchej do horkého guláše, dobře rozmíchej a nechej povařit cca 2 minuty.
          - Podávej s chlebem, rýží nebo těstovinami.
                
        Odkazy: Vegetariánská kuchařka s. 74
      -
        Strana: 135
        Nadpis: Plněné portobello
        Foto:
          - Plněné portobello
          - Plněné portobello 2
        Typ: bezmasé
        Porce: 2
        Ingredience:
          - 2 velké hlavy žampionu Portobello (vybírej velké, lépe se s nimi pracuje a také se trochu scvrknou, v balení bývají často i malé)
          - sůl, pepř
          - olej nebo máslo (nebo z obojího trošku)
          - 50 g Kuskusu nebo bulguru nebo pohanky nebo quinoi
          - Niva, cca 80 g
          - 4 stroužky rozmačkaného česneku
          - hrst baby špenátu, nakrájeného
          - 1 velké rajče nakrájené na kousíčky
          - cca 50 g nastrouhaného Parmazánu na posypání
        Postup:
          - Kuskus nebo bulgur nebo pohanku nebo quinou uvař podle návodu na obalu nebo na stránkách Přílohy ve 4. kapitole této kuchařky. Sol jen opatrně (Niva je slaná).
          - Houby očisti, klobouk nijak neloupej, odděl nožičky a lžičkou vydlabej hnědé lupeny zespoda klobouku (nechej si tam pěkný okraj z klobouku).
          - Nožičky nakrájej na kostičky, přidej vydlabané lupeny, česnek, baby špenát, kousíčky rajčete a krátce orestuj na másle či oleji. 
          - Odstav z plotýnky a přidej rozdrobenou Nivu a kuskus či bulgur či pohanku či quinou.
          - Dej péct brambory (taktéž najdeš ve 4. kapitole, Přílohy). 
          - Klobouky zespodu mašlovačkou trošku pomaž rozehřátým máslem či olejem. Pak vnitřní stranu mašlovačkou lehce pomaž rozehřátým máslem či olejem, opepři a naplň připravenou směsí. 
          - Polož na pečící papír na pekáč a dej do trouby rozehřáté na 200°C. Peč asi 15 minut. Můžeš je přidat k bramborám, které se pečou už 5 minut.
          - Poté posypej Parmazánem a hned podávej se zeleninovým salátem nebo pečenými bramborami.
        
        Poznámka: Připravené naplněné Portobello můžeš dát místo do trouby na gril.
      -
        Strana: 137
        Nadpis: Hříbkové rizoto
        Foto: Hříbkové rizoto
        Typ: bezmasé
        Porce: 2
        Ingredience:
          - 2 velké hrsti sušených hříbků, cca 25 g (namočených do 200 ml studené vody aspoň na 30 minut)
          - 1 malou šalotku (cibuli) rozmixovanou na kaši či nasekanou najemno
          - 2 lžíce másla
          - 130 g rýže arborio (speciálně na rizoto)
          - instantní zeleninový bujón či trocha vývaru nebo voda (asi litr, ale záleží na rýži)
          - sůl, pepř
          - 2 dcl bílého vína (nutně být nemusí)
          - velká hrst petrželky, majoránky, bazalky či baby špenátu
          - česnek, 2 stroužky
          - 100 g parmazánu (sýru parmazánového typu) 
          - trochu zakysané smetany (nemusí být, ale je to s ní pěkně krémové)
        
        Postup:
          - Nakrájenou cibulku lehce orestuj na 2 lžících másla. Přisyp rýži a společně restuj cca 5 minut, až se všechna rýže obalí tukem a jakoby zprůsvitní. Přidej i rozmačkaný česnek.
          - Přidej namočené houby i s vodou a přilij další horkou vodu s bujónem (vývar či bujón z poloviny zeleninové kostky) tak, aby byla všechna rýže ponořená, ale voda nepřesahovala přes ni. Osol, opepři, můžeš přilít i troch bílého vína. 
          - Přiklop pokličkou a na mírném plamenu pomalu vař. Během vaření často míchej a přilévej vodu, aby se rýže nepřipálila odspodu. Přilévej cca 1 naběračku najednou, ne více, a další přilévej, až se předchozí várka vstřebá do rýže. Rýže musí mít vodu jen tak, aby byla ponořená, ne víc. 
          - Když je rýže téměř uvařená (asi po 30 min.), zamíchej do rizota parmazán, smetanu a nasekané bylinky.
      -
        Strana: 139
        Nadpis: Ratatouille rizoto
        Foto: Ratatouille rizoto
        Typ: bezmasé  
        Porce: 4
        Ingredience:
          - 2 ks papriky
          - 1 mladá cuketa
          - 1 menší lilek
          - 1 cibule
          - 4 větší stroužky česneku
          - 1 plechovka krájených rajčat
          - hrst čerstvé bazalky
          - 130 g rýže Arborio (speciálně na rizoto)
          - lžíce másla
          - 100 g parmazánu (sýru parmazánového typu)
          - sůl, pepř
          - olivový olej (6 lžic)
          - 2 lžičky třtinového cukru (nebo normálního)
          - 1 dcl bílého nebo růžového vína (lze vynechat)
        Postup:
          - Na oleji osmahni najemno pokrájenou (nebo na kaši rozsekanou) cibulku do sklovita. Pak vsypej rýži a míchej tak dlouho, až se všechna rýže obalí tukem a jakoby zprůsvitní.
          - Podlij vínem (vodou) a míchej, až se všechna tekutina odpaří.
          - Postupně podlévej horkým vývarem nebo horkou vodou, vždy 1 až 2 naběračky, a další přilévej, až se předchozí várka vstřebá do rýže. Rýže je zalitá akorát. STÁLE MÍCHEJ! S podléváním pokračuj až do uvaření rýže (cca 30 minut).
          - Během vaření dochuť solí a pepřem. Na závěr důkladně vmíchej máslo. Hotovou rýži rozhrň vidličkou.
          - Papriky očisti a spolu s cuketou a lilkem nakrájej na kousky max. 2x2 cm, česnek nakrájej na plátky. 
          - Papriky, cuketu a lilek opékej na 2 lžících rozpáleného oleje za občasného míchání asi 5 - 10 minut. Na poslední 2 minuty vsypej česnek. Následně zalij rajčaty z plechovky, přidej cukr a povař 10 minut.
          - Pak smíchej s hotovou rýží. Dochuť solí a pepřem. Přidej natrhanou bazalku. Servíruj posypané strouhaným parmazánem a ozdobené lístky bazalky.
      -
        Strana: 141
        Nadpis: Zeleninové rizoto
        Foto: Zeleninové rizoto
        Typ: bezmasé  
        Porce: 2
        Ingredience:
          - 2 sáčky rýže nebo 160 g rýže bez sáčku (kuskus, bulgur, pohanka, quinoa)
          - sýr (nejlépe parmazánového typu)
          - mrkev
          - hrášek
          - kukuřice
          - cibule
          - brokolice
          - cuketa
          - dýně
          - paprika a další zelenina dle obliby – rizoto bude pokaždé 
          - trochu jiné
          - nebo sáček mražené zeleniny
          - sůl, zelené bylinky (oregano, majoránka, tymián, …)
          - olej
        
        Postup:
          - Rýži (kuskus, bulgur, pohanku, quinou) uvař podle návodu na obalu nebo koukni do Příloh (4. kapitola této kuchařky).
          - Zeleninu očisti a nakrájej na malé kousky a dej do rozpáleného oleje osmahnout. Trošičku osol a přidej bylinky či jiné koření dle libosti. Po chvilce trochu polij vodou a nechej změknout, ale jen okamžik, aby se voda zahřála a s olejem vytvořila šťávu. 
          - Do takto připravené zeleniny vmíchej uvařenou rýži, posyp sýrem a podávej.
          - Obdobným způsobem můžeš připravit ZELENINOVÉ KUSKUSOTO, BULGUROTO, POHANKOTO či QUINOU.
      -
        Strana: 143
        Nadpis: Dýňové krémové rizoto
        Foto: Dýňové krémové rizoto
        Typ: bezmasé i masové (anglická slanina)
        Porce: 2
        Ingredience:
          - 130 g rýže arborio (speciálně na rizoto)
          - cca 500 ml instantního zeleninového bujónu či vývaru
          - sůl, pepř
          - 2 dcl bílého vína (nutně být nemusí)
          - voda (asi litr, ale záleží na rýži)
          - dýně Hokaido, 2 hrsti nakrájená na malé kousky, cca 380 g
          - cibule (můžeš vynechat, ale pro chuť jídla je lepší ji dát a rozmixovat na kaši )
          - 2 stroužky česneku
          - snítky čerstvé šalvěje nebo sušené jako koření
          - pár plátků anglické slaniny
          - kousek másla, olivový olej
          - strouhaný parmazán
        
        Postup:
          - Dýni Hokaido není třeba loupat, jen důkladně umýt a nakrájet na malé kousky. Nechej je povařit v malém množství vody do změknutí, což nebude trvat dlouho, cca 15 minut.
          - Na oleji krátce osmahni najemno pokrájenou (na kaši rozmixovanou) cibulku a česnek do sklovita a případně slaninu. Pak vsypej rýži a míchej tak dlouho, až se všechna rýže obalí tukem a jakoby zprůsvitní.
          - Podlij vínem (vodou) a míchej, dokud se všechna tekutina neodpaří.
          - Do rýže vmíchej změklou dýni a nasekanou šalvěj.
          - Postupně podlévej horkým vývarem, vždy 1 až 2 naběračky. Rýže musí mít vodu jen tak, aby byla ponořená, ne víc. Další přilévej, až se předchozí várka vstřebá do rýže. STÁLE MÍCHEJ! S podléváním pokračuj až do uvaření rýže, cca 30 minut.
          - Během vaření dochuť solí a pepřem. 
          - Na závěr důkladně vmíchej parmazán a máslo.
      -
        Strana: 145
        Nadpis: Těstovinový salát se šunkou a ananasem
        Foto: Těstovinový salát se šunkou a ananasem
        Typ: bezmasé i masové (šunka)
        Porce: 2
        Ingredience:
          - cca 100 g těstovin v suchém stavu (pro Leňu bez lepku)
          - 150 g šunky vcelku (dá se koupit za salámovým pultem)    
          - 100 g tvrdého sýru (plátky nebo vcelku)
          - 3 hrsti kukuřičných zrn (sterilovaných nebo mražených – ty zalij horkou vodou a chvilku nechej povolit)
          - 1 malá plechovka ananasového kompotu (kousky, nebo ho na kousky nakrájej)
          - 2 lžíce majonézy do salátů
          - kousek nati jarní cibulky nebo pórku
        
        Postup:
          - Těstoviny dej vařit do vroucí osolené vody, cca 15 minut (pro přesnější čas koukni na obal). Sceď vodu.
          - Přendej do větší mísy a přidej povolenou nebo okapanou kukuřici, ananas, sýr nakrájený na kousky, majonézu a promíchej. Dochuť solí a pepřem. 
          - Do hotového salátu přimíchej šunku nakrájenou na malé kostičky a nakrájenou cibulku či pórek (nebo šunku vynechej nebo ji přidej jen do poloviny salátu).
          - Při servírování ještě posypej kroužky jarní cibulky či pórku na ozdobu.                                                                                         
      -
        Strana: 147
        Nadpis: Bulgurová rychlovka
        Foto: Bulgurová rychlovka
        Podnadpis: „Výkřik z trouby… z pánvičky“
        Typ: bezmasé i masové
        Porce: 1
        Ingredience:
          - hrst bulguru (cca 80 g)
          - 2 větší žampiony či hrst hřibů
          - 1 jarní mladá cibulka či 8 cm pórku (nebo menší cibule)
          - 1 větší rajče
          - hrst kukuřice (mražené)
          - 150 g kuřecího masa (nebo více… podle hladu) nebo 1/2 balení tofu či tempehu
          - olej
          - sůl, pepř
          - zelená petrželka nebo baby špenát
        
        Postup:
          - Bulgur uvař ve vroucí osolené vodě cca 15-20 minut. 
          - Na trošce oleje orestuj osolené maso nakrájené na kousíčky nebo nakrájené tofu či tempeh, opepři a přidej na kousíčky nakrájený žampion, kukuřici, cibulku, naposled rajče. Udrž v pekáčku šťávu, případně trošku podlij vodou. Po orestování masa a žampionu (cca 15 minut) vmíchej uvařený bulgur a dozdob petrželkou nebo baby špenátem.
          - Rychlovka je hotová!
        
        Poznámka: Přidat můžeš cokoliv dle chuti či obsahu ledničky.
      -
        Strana: 149
        Nadpis: Batáty s pršutem a rajčaty
        Foto: Batáty s pršutem a rajčaty
        Podnadpis: (nebo S UZENÝM SÝREM) a s VOLSKÝM OKEM
        Typ: bezmasé i masové (pršut)  
        Porce: 2
        Ingredience:
          - 2 veliké batáty (cca 600 g)
          - 1 červená paprika (lze vynechat)
          - 2 velká rajčata (cca 200 g)
          - 2 vejce
          - 1 balení pršutu či schwarzwaldské šunky
          - chilli
          - petrželová nať nebo baby špenát
          - sůl, pepř
          - trošičku chilli
          - vege verze: 3 - 4 plátky uzeného sýru
        Postup:
          - Zeleninu nakrájej na malé kostičky, pršut na nudličky.
          - Opatrně při krájení batátů – jsou velmi tvrdé a jak jsou velké a oblé, tak to jde těžce a hrozí, že se při krájení pohnou.
          -
            > Mám na to takový grif: 
            > Oloupu škrabkou na brambory a pak batát rozkrojím po kratší straně na 2 půlky. Postavím na rovný řez (tím batát pevně stojí) a opět rozkrojím na půl. Opět položím na ten nový řez a teď už to jde docela dobře.
          - Na oleji nejdříve opeč batáty cca 10 minut, pak přidej papriku a zase chvilku opeč do změknutí batátů. Následně přidej pršut (nebo uzený sýr) a rajčata, trošičku chilli a pepře. Kdyby to vypadalo suché, podlij trošičku vodou.
          - Ke konci pečení batátů si připrav volská oka: Nechej rozpálit olej a rozklepni na něj vejce, které trošku posol. Volské oko smaž jen na malé trošce oleje, na mírném plameni, raději déle.
          - Při servírování posypej zelenou petželkou nebo přidej baby špenát. Papriku můžeš naplnit i bezmasou směsí:
          - sýr feta či jiný, rýže či bulgur či jáhly či kuskus či quinoa, špenát, česnek, cibule, nadrobno nakrájená a nejlépe podušená zelenina, sůl apod.
          - Doma jsme ozkoušeli a chutnalo toto: uvařená pohanka, listy baby špenátu, česnek, plátkový sýr na drobno, sůl
        
        Odkazy:
          - Trochu jiná rajská omáčka z rajčátek a naložených rajčat, včetně špenátových knedlíčků, která doma taky chutnala a je velmi jednoduchá, je v knize Jíme zdravě po celý rok na s. 30 a taky tady:
          - https://fitrecepty.info/recepty/podle-kategorie/obedy-a-vecere/spenatove-knedlicky-s-rajcatovou-omackou-130/
      -
        Strana: 151
        Nadpis: Plněné papriky s rajskou omáčkou
        Foto: Plněné papriky s rajskou omáčkou
        Typ: bezmasé i masové (mleté)
        Porce: 1
        Ingredience:
          - 80 g mletého masa
          - 1 velkou širokou a pokud možno rovnou bílou papriku (ne tu tlustostěnnou zelenou, žlutou, červenou)
          - malá cibule nebo čtvrtka
          - sůl, pepř
          - vajíčko
          - olej
        Na 2 porce omáčky:
          - 1 rajčatový protlak
          - 1 lžíce hl. mouky či bramborového/ kukuřičného škrobu
          - 4 bobkové listy
          - nové koření, 5 kuliček
          - lžička mleté skořice
          - 3 kostky cukru
          - 1 lžíce jemného kečupu
        Postup:
          - Cibuli pomel s masem nebo nasekej na velmi jemno a smíchej s mletým masem, solí, pepřem, vajíčkem. Směs naplň do velké očištěné papriky (velká, široká a rovná se mnohem lépe plní).
          - Připravenou papriku dus pod pokličkou cca 30 minut nejprve na rozpáleném oleji, po chvilce zmírni plamen. Obracej, hlídej šťávu, neboť maso i paprika pustí šťávu, případně podlij trochou vody (ale asi to nebude třeba).
          - Dej vařit rýži.
          -
            > V jiném kastrůlku si připrav rajskou omáčku:
            > Začíná se zásmažkou = jíškou. Dej zahřát lžíci oleje, přidej a rozmíchej vrchovatou lžíci hladké mouky a zalij decilitrem vlažné vody. Dále zahřívej a dobře míchej. Zhoustne to. Je-li to husté moc, přilij ještě trochu vody a znovu míchej. Celé to trvá chvilku.
          - Podle požadovaného množství omáčky přilij vody, cca 300 ml.
          - Přidej bobkový list, nové koření, skořici, cukr a přiveď k varu.
          - Když zavaří, přidej rajčatový protlak, trochu kečupu a nechej chvilku povařit. Musí být hustší než polévka.
          - Podávej s rýží.
        Foto autor: babushka
      -
        Strana: 153
        Nadpis: Dušená mrkev s bramborem a vařeným či pečeným masem (nebo tempehem)
        Foto: Dušená mrkev s bramborem a vařeným či pečeným masem (nebo tempehem)
        Typ: bezmasé i masové (hovězí) 
        Porce: 2
        Ingredience:
          - cca 6 větších mrkví
          - cukr
          - hladká mouka na záklechtku
          - sůl
          - citronová šťáva
          - pečené maso (koukni do masových jídel, s. 185)
        Vegeverze: 1/2 tempehu na porci
        
        Postup:
          - Ostrouhanou a na hrubém struhadle nastrouhanou mrkev dej vařit do trochy vody – jen tak, aby byla zalitá, vař cca 10 minut. Posol, pocukruj. 
          - 
            > Když už je mrkev změklá, přilij ZÁKLECHTKU:
            > V hrnečku vidličkou rozmíchej trošku hladké mouky nebo bramborový či kukuřičný škrob ve troše studené vody. Vlij do mrkve, dobře promíchej a nechej chvilku provařit. Pokud je to pak moc husté, zalij trochou horké vody.
          - Mrkev dochuť cukrem, solí a trochou citronové šťávy.
          - Podávej s vařenými brambory a vařeným či pečeným masem (hodí se vepřová kotleta i hovězí zadní). V tom případě můžeš i mrkev dochutit trochou šťávy zpod masa. Nebo podávej s opečeným tempehem. 
          - Připečení masa cca co 10 minut kontroluj, zda má maso dost šťávy a nesuší se (horní kraj masa by měl být stále zároveň s hladinou šťávy), bez ní by maso bylo vysušené a taky cibulka by se bez ní rychle spálila.
        Foto autor: babushka
      -
        Strana: 155
        Nadpis: Koprová omáčka
        Foto: Koprová omáčka
        Typ: masové i bezmasé (hovězí)
        Porce: 2
        Ingredience:
          - 2 až 4 vajíčka na uvaření nebo cca 300 – 400 g hovězího zadního
          - 1 smetana na omáčky
          - trocha mléka na doředění
          - hrstka kopru (nejlépe čerstvého)
          - 1 vajíčko na rozmíchání
          - sůl
          - 1 rovná lžíce hladké mouky či bramborového nebo kukuřičného škrobu
        
        Postup:
          - Do hrnce dej vařit trochu mléka a nasekaný kopr. Po chvilce varu nalij smetanu, osol.
          - Nechej opět zavařit, ale opatrně, aby ti mléko „neuteklo“ (velmi rychle vzkypí a přeteče)!
          - Do vroucího mléka nalij záklechtku (V hrnečku vidličkou rozmíchej trošku hladké mouky ve trošce mléka.) Chvilku míchej a nechej provařit.
          - Přidej 1 rozkvedlané vejce a promíchej. Dořeď mlékem podle požadované hustoty a množství.
          - Podávej s vejcem natvrdo nebo s hovězím masem a vařenými bramborami.
        
        Vejce natvrdo: Vař cca 8 – 10 minut, po vychladnutí oloupej.
        
        Hovězí maso:
          - Maso naklepej, trošku nařízni okraje a z obou stran tak akorát osol a opepři.
          - Cibuli nakrájej na malé kousíčky a chvilku osmahni na oleji (či sádle). Jakmile „zesklovatí“ dej na ni maso a z obou stran opeč. Maso pustí šťávu. Tu kontroluj, zda je jí dostatek, když ubude, podlij vodou (tak, aby maso bylo ve šťávě, ale neplavalo), zakryj pokličkou a nechej dusit. Hovězí maso se bude dělat cca hodinku, někdy více.
      -
        Strana: 157
        Nadpis: Špenát
        Foto: Špenát
        Typ: bezmasé i masové (hovězí, vepřové)
        Porce: 2
        Ingredience:
          - 2 až 4 vajíčka na uvaření či cca 300 – 400 g hovězího zadního či vepřové kotlety
          - 1/2 sáčku mraženého listového špenátu (já mám nejradši řezaný, zmražený do kostiček – ubereš, kolik potřebuješ)
          - cca 2 dcl mléka
          - 4 až 5 stroužky česneku
          - sůl, pepř
          - olej
          - 1 vajíčko (nemusí být)
          - 1 cibule
          - brambory, bramborový knedlík nebo bramborové šišky
        
        Postup:
          - Cibulku nakrájej najemno nebo rozsekej na kaši a opeč na troše rozpáleného oleje. 
          - Přidej povolený špenát a restuj. Posol, opepři, přidej rozmačkaný česnek, zamíchej. Podlij trochou mléka, prohřej a přidej rozkvedlané vajíčko (lze vynechat).
          - Špenát lze rozmixovat na drobnější konzistenci ručním mixérem.
          -
            > Podle chuti je možné zahustit ZÁKLECHTKOU:
            > V hrnečku vidličkou rozmíchej trošku hladké mouky ve trošce mléka, vlij do špenátu. Chvilku míchej a nechej provařit.
          - Podávej s vařenými bramborami či bramborovým knedlíkem a vařeným vejcem nebo hovězím i vepřovým pečeným masem (koukni do masových jídel, s. 185).
        
        Vejce natvrdo: Vař cca 8 – 10 minut, po vychladnutí oloupej.
      -
        Strana: 159
        Nadpis: Brynzové halušky se slaninou
        Foto: Brynzové halušky se slaninou
        Podnadpis: (je třeba síto na halušky nebo lžičku a trpělivost)
        Typ: bezmasé i masové (anglická slanina) 
        
        Porce: 2
        Ingredience:
          - 200 g Halušky v sáčku
          - 2 dcl vody
          - 200 g anglické slaniny (nebo ne)
          - 200 g sýru (Brynza, Niva, obojí)
          - síto na halušky
        
        Postup:
          - Halušky připrav podle návodu na krabici (většinou do 200 g těsta nalij 200 ml vody, dobře promíchej, vypracuj polotuhé těsto a nechej 3 minuty stát).
          - V kastrolku přiveď k varu osolenou vodu a pak do ní přes síto na halušky protlačuj těsto. Nebo lžičkou ukrajuj malé nočky. Jakmile vyplavou na povrch, jsou hotové. Slij přes síto.
          - Na pánvičce KRÁTCE osmahni na kostičky nakrájenou anglickou slaninu (bez oleje – anglická slanina sama pustí tuk a vyškvaří se). Na slaninu přidej hotové halušky a sýry, prohřej, nechej sýry roztavit, míchej.
          - Do bezmasé verze nedáš slaninu. Ale lepší bezmasá verze jsou Halušky se zelím, na další stránce. 
      -
        Strana: 161
        Nadpis: Halušky se zelím tzv. Střapačky
        Foto: Halušky se zelím tzv. Střapačky
        Podnadpis: (je třeba síto na halušky nebo lžičku a trpělivost)
        Typ: bezmasé i masové (anglická slanina)
        Porce: 2
        Ingredience:
          - 200 g Halušky v sáčku
          - 2 dcl vody
          - 150 - 200 g anglické slaniny (nebo ne)
          - malý pytlík kysaného zelí (na 1 porci použiješ větší polovinu)
          - 1 menší cibule
          - síto na halušky
          - sůl, pepř, cukr
        
        Postup:
          - Na pánvičce KRÁTCE osmahni na kostičky nakrájenou anglickou (bez oleje – sama pustí a vyškvaří se). Můžeš přidat nakrájenou cibuli. Na slaninu přidej kysané zelí, které je před použitím vhodné nakrájet na kratší vlasy a slít nálev. Ten vypij, je v něm mnoho vitamínu C. Nechej prohřát spolu s troškou soli, pepře a cukru. Zelí musí trochu změknout. 
          - Halušky připrav podle návodu na krabici (většinou do 200 g těsta nalij 200 ml vody, dobře promíchej, vypracuj polotuhé těsto a nechej 3 minuty stát).
          - V kastrolku přiveď k varu osolenou vodu a pak do ní přes síto na halušky protlačuj těsto. Nebo lžičkou ukrajuj malé nočky. Jakmile vyplavou na povrch, jsou hotové. Slij přes síto.
          - Hotové halušky přimíchej do zelí, prohřej. Dobru chuť!
        
        Poznámka: Slaninu můžeš vynechat, jen trochu osmahni zelí, aby změklo.
      -
        Strana: 163
        Nadpis: Kuře kung-pao
        Foto: Kuře kung-pao
        Podnadpis: (nakládá se přes noc)
        Typ: bezmasé i masové (kuřecí)
        Porce: 2
        Ingredience:
          - 300 – 400 g kuřecího masa
          - vege verze: uzené tofu
          - Solamyl
          - 2 žloutky
          - chilli
          - sůl
          - hrst mandlí (pro Honzu Kešu ořechy)
          - cibule
          - česnek
          - sójová omáčka
          - olej
          - Metropol Bianco cca 3 dcl (NEVYNECHÁVEJ! DĚLÁ TU SPECIFICKOU CHUŤ!)
        
        Postup:
          - Nejprve přes noc nalož maso nebo uzené tofu nakrájené na nudličky do směsi 2 žloutků a 2 lžic Solamylu.
          - V den D nejprve opraž mandle na tuku. 
          - Pak k mandlím přidej najemno nakrájenou (či na kaši rozmixovanou) cibulku a česnek, trošičku chilli, polévkovou lžíci sójovky, Metropol a sůl. Promíchej, prohřej.
          - Přidej maso či tofu a dus a míchej. Podle potřeby podlévej Metropolem.
          - Je to výborné jídlo, které se hodí nejlépe k rýži, ale já ho mám ráda i s hranolkami.
      -
        Strana: 165
        Nadpis: Zapečené brambory
        Foto: Zapečené brambory
        Podnadpis: (v troubě)
        Typ: šunka/ klobása či zelenina
        Porce: 2
        Ingredience:
          - 100 g anglické slaniny (lze vynechat)
          - 100 g šunky nebo 1 libová klobása (nakrájená na kousíčky)
          - 400 g brambor
          - sůl, pepř, grilovací koření
          - majoránka nebo oregano nebo tymián nebo směs všeho
          - plátkový sýr, cca 150 g, nakrájený na menší kousky
          - 2 vejce
          - cibule nakrájená na měsíčky (potřebuješ-li vynechat, vynechej)
        
        Postup:
          - Brambory oloupej a nakrájej na cca 5 mm silná kolečka (plátky).
          - Pekáč vhodný do trouby vymaž máslem nebo olejem a boční stěny i dno můžeš pokrýt anglickou slaninou – ale nemusíš.
          - Na dno pekáče naskládej vrstvu cibule, pak vrstvu brambor, osol je, opepři, ogriluj, pobylinkuj, dej vrstvu šunky či klobásy a vrstvu plátkového sýra. Vrstvení ještě jednou zopakuj a před poslední vrstvou sýra nalij na brambory rozkvedlaná vejce.
          - Přiklop poklicí a dej do trouby rozehřáté na 250°C. Peč cca 1 hodinu, pak zkontroluj a ozkoušej nějaký brambor, zda je upečený. Celé to může trvat i 2 hodiny, podle teploty trouby. Musíš hlídat a kontrolovat.
        
        Poznámka: Celý recept lze doplnit různou zeleninou i zcela vynechat uzeninu.
      -
        Strana: 167
        Nadpis: Tempeh na smetaně + brokolice a kedlub nebo pórek
        Foto: Tempeh na smetaně + brokolice a kedlub nebo pórek
        Typ: bezmasé i masové (kuřecí)
        Porce: 2
        Ingredience:
          - 1 balení Tempehu (190 až 200g)
          - 1 kelímek smetany ke šlehání či do omáček
          - 60 g sýru Čedar nebo Parmazán
          - 4 stroužky česneku
          - 1 pórek nebo 1 kedluben
          - brokolice (hrst růžiček)
          - 1/4 lžičky chilli koření
          - 1/2 lžičky sypkého zeleninového bujónu nebo polévkového koření (Podravka, Vegeta, Kucharek)
          - oregano
          - olivový olej místo Tempehu můžeš dát kousky osoleného kuřecího asa (cca 150 – 200 g na porci)
          - 4 větší brambory
        Postup:
          - Tempeh rozkrájej na kostičky, česnek a pórek na plátky, kedluben na tenké plátky, brokolici rozděl na menší růžičky a stonek na kolečka, sýr nastrouhej na hrubém struhadle.
          - Na pánvi rozehřej olej, nasypej do něj pórek (nebo kedluben) a česnek, po chvilce opékání přidej brokolici a Tempeh.
          - Ochuť polévkovým kořením a chilli, promíchej, zalij smetanou, přidej nastrouhaný sýr a oregano. 
          - Nechej spojit chutě asi 5minutovým prohřátím.
          - Podávej s opečenými bramborami (najdeš ve 4. kapitole, Přílohy).
      -
        Strana: 169
        Nadpis: Kotlety pana voka
        Foto: Kotlety pana voka
        Podnadpis: (v troubě)
        Typ: bezmasé i masové (vepřové nebo tempeh)
        Porce: 2
        Ingredience:
          - 4 plátky anglické slaniny
          - plátky vepřové kotlety (vepřová pečeně bez kosti), 
          - cca 150 - 200 g na porci
          - olej
          - sůl
          - 1 cibule (lze vynechat)
          - 1 sklenice naloženého sladkokyselého zelí (POZOR! KMÍN!)
          - bramborové Gnocchi, cca 360 g
        Vegeverze: 1/2 tempehu nakrájeného na plátky (může být okořeněný nebo namarinovaný)
        Postup:
          - Na kapičku rozehřátého oleje dej slaninu nakrájenou na kousíčky nebo na nudličky do pekáče vhodného do trouby, přidej nakrájenou cibulku.
          - Poklepané, posolené a trošku opepřené kotlety dej na to. Stejně tam polož plátky tempehu. Krátce opeč z obou stran.
          -
            > Na maso navrstvi sladkokyselé zelí i s nálevem, přiklop poklicí a dej do trouby rozehřáté na 200°C a nechej prohřát do změknutí kotlet (cca 30 minut).
            > Mezitím uvař podle návodu cca 360 g Gnocchi (jinak dej do vroucí osolené vody a vař cca 3 minuty, jakmile vyplavou, jsou hotové).
            > POZOR: Opravdu nevař déle! Vznikla by nechutná „mňága“!  
          - Taky můžeš udělat halušky: připrav podle návodu na krabici (většinou do 200 g těsta nalij 200 ml vody, dobře promíchej, vypracuj polotuhé těsto a nechej 3 minuty stát).
          - V kastrolku přiveď k varu osolenou vodu a pak do ní přes síto na halušky protlačuj těsto. Nebo lžičkou ukrajuj malé nočky. Jakmile vyplavou na povrch, jsou hotové.
      -
        Strana: 171
        Nadpis: Šlehačkové kotlety
        Foto: Šlehačkové kotlety
        Podnadpis: (v troubě)
        Typ: bezmasé i masové (vepřové)
        Porce: 2
        Ingredience:
          - plátky vepřové kotlety (vepřová pečeně bez kosti), cca 150 - 200 g na porci
          - olej
          - sůl, pepř
          - 1 cibule (lze vynechat)
          - 1 kelímek smetany ke šlehání
          - nastrouhaný sýr, klidně i Parmazán, cca 60 g
          - cca 400 g brambor
        Vegeverze: 1/2 tempehu nakrájeného na plátky (může být okořeněný nebo namarinovaný)
        
        Postup:
          - Pekáč vhodný do trouby vytři olejem nebo máslem.
          - Brambory oloupej a nakrájej na kolečka asi 5 mm silná a naskládej je do pekáče. Osol, opepři. Na brambory můžeš naskládat kolečka cibule.
          - Poklepané a posolené kotlety dej na brambory a zalij smetanou (před klepáním přikryju maso vždy sáčkem – je to čistější práce, neboť tak z klepaného masa  neodprskávají mrňavé kousíčky všude kolem desky ). Stejným způsobem polož na brambory plátky Tempehu. 
          - Přiklop poklicí a peč v troubě rozehřáté na 200°C do změknutí brambor a masa (cca 90 minut).
          - Na závěr pečení posypej nastrouhaným sýrem a zhruba 5 minut ještě dopeč.
          - Podávej s kompotem či zeleninovou přílohou.
      -
        Strana: 173
        Nadpis: Šunkový guláš s kečupem
        Foto: Šunkový guláš s kečupem
        Podnadpis: (levná rychlovka)
        Typ: salám
        Porce: 1
        Ingredience:
          - 200 g šunky vcelku či jiného měkkého salámu (dá se koupit za salámovým pultem)
          - majoránka
          - pepř
          - paprika
          - sůl
          - grilovací koření
          - malý rajský protlak
          - hladká mouka
          - 80 g špaget v suchém stavu (pro Leňu bez lepku), přelomené napůl
          - tvrdý sýr, nejlépe parmazánového typu
          - olej
        
        Postup:
          - Na rozpálený olej dej osmažit na malé kostičky nakrájenou šunku. Přidej majoránku, pepř, papriku a grilovací koření (opatrně – vždycky můžeš přidat, ale už neubereš).
          - Až bude šunka osmažená (cca 7 minut) přidej rajský protlak a 2 minutky opékej.
          -
            > Pak přidej ZÁKLECHTKU:
            > V hrnečku vidličkou rozmíchej trošku hladké mouky ve trošce vlažné vody. Vlij do horké omáčky a dobře promíchej, povař.
          - Podle potřeby dořeď vodou.
          -
            > Uvař si špagety: dej je do vroucí osolené vody (voda musí být slaná „jako moře“) a vař cca 15 minut (vyzkoušej jednu špagetu, zda už je měkká „naskus“), špagety slij (vylij z nich vodu) a vmíchej do salámové omáčky.
            > PAMATUJ: OMÁČKA VŽDY ČEKÁ NA ŠPAGETY, NE NAOPAK!
          - Nastrouhej tvrdý sýr na hrubém struhadle nebo parmazán škrabkou a dobrou chuť…
      -
        Strana: 175
        Nadpis: Losos s bramborem
        Foto: Losos s bramborem
        Typ: ryba
        Porce: 2
        Ingredience:
          - 300 g lososa (často se objevují slevové akce na lososa, vyplatí se, neboť losos je normálně finančně náročnější)
          - 1 lžíce másla či oleje
          - sůl
          - 2 větší či 5 menších brambor
        
        Postup:
          - Brambory oloupej, nakrájej na kousky, dej vařit se solí případně s kmínem, cca 15 až 20 minut.
          - Lososa jen velmi lehce osol (losos je sám slaný), opepři a krátce jej osmahni na rozpuštěném másle či rozpáleném oleji pod pokličkou (stačí opravdu troška tuku a po chvíli podlít troškou vody). Do rozpáleného oleje vlož lososa nejprve kůží dolů a nechej smažit asi 3 minuty. Potom otoč kůží nahoru a dosmaž další 2-3 minuty (podle tloušťky masa).
          - Do tuku na pánvi můžeš přidat dva stroužky česneku a větvičku rozmarýnu.
        
        Možné další přílohy:
          - Šťouchané brambory (viz Přílohy)
          - Bulgur či Quinoa jako salát
          - Přílohová mrkev (oloupané špalíčky)
          - Sýrová omáčka
          - Listový špenát (baby špenát dej na pánvičku s kouskem másla, přidej prolisovaný česnek a trochu soli, obojí dle chuti)
          - Sýrová omáčka s baby špenátem
          - Zeleninový salát
          - Kompot
          - apod.
        Poznámka: Stejně by to šlo připravit s kuřecím či krůtím masem, se špagetami, těstovinami či s gnocchi.
      -
        Strana: 177
        Nadpis: Makaróny (špagety) s lososem
        Foto: Makaróny (špagety) s lososem
        Typ: ryba
        Porce: 1
        Ingredience:
          - zbytek lososa od minulého oběda nebo cca 130 g lososa (nebo kuřecího nebo krůtího masa)
          - 1/2 cibule (dá se vynechat, ale s ní je chuť jídla výraznější a lepší, proto ji třeba rozmixuj na kaši)
          - 2 stroužky česneku
          - 1 rajče nebo 3 cherry rajčátka či hrst baby špenátu (či obojí)
          - trochu zelené petrželky nebo šalvěje
          - 1 smetana ke šlehání či do omáček (120-150 ml)
          - 160 g makarónů (pro Leňu bez lepku), přelomené napůl
          - 30 g parmazánu nebo 1 obdélník taveného sýru
          - 1 lžička bramborového nebo kukuřičného škrobu
          - 1 lžíce másla
          - sůl, pepř
        Postup:
          - Buď na troše vody ohřej zbytek lososa ze včera, nebo syrového lososa jen velmi lehce osol (losos je sám slaný), opepři a krátce osmahni na rozpuštěném másle pod pokličkou (stačí opravdu troška tuku a po chvíli podlít troškou vody). Do rozpáleného tuku vlož lososa nejprve kůží dolů a nechej smažit asi 3 minuty. Potom otoč kůží nahoru a dosmaž další 2-3 minuty. Pak lososa natrhej či na menší kousky.
          - Dej vařit makaróny: Dej je do vroucí osolené vody (voda musí být slaná „jako moře“) a vař cca 15 minut (vyzkoušej jeden makarón, zda už je měkký), makaróny slij (vylij z nich vodu).
          - Na hlubší pánvičku k lososovi přidej najemno nakrájenou cibulku a rajčata (baby špenát, obojí), rozmačkaný česnek, petrželku či šalvěj a vše společně opeč cca 5 minut.  
          -
            > Na závěr přilij smetanu. Můžeš zahustit strouhaným parmazánem nebo v zahřáté smetaně roztav mazací sýr. Možná pak bude třeba ještě trochu dohustit ve vlažné vodě rozmíchaným škrobem. Nechej chvilku provařit (3 minuty).
            > PAMATUJ: OMÁČKA VŽDY ČEKÁ NA ŠPAGETY, NE NAOPAK!
          - Do směsi vmíchej uvařené makaróny, promíchej, nechej prohřát a podávej.
      -
        Strana: 179
        Nadpis: Těstoviny s lososem, zakysankou a kapkou vodky
        Foto: Těstoviny s lososem, zakysankou a kapkou vodky
        Typ: ryba
        Porce: 2
        Ingredience:
          - 300 g lososa nakrájeného na kousky
          - 2 jarní cibulky nasekané najemno
          - 4 lžíce olivového oleje
          - 3 lžíce vodky (jídlo díky ní vydrží déle v lednici, pokud něco zbude)
          - 250 ml husté zakysané smetany
          - sůl
          - pepř
          - 2 lžíce nasekaného kopru, nejlépe čerstvého, jinak trochu více, protože mražený méně voní a méně ochutí
          - 160 g těstovin (pro Leňu bez lepku)
        Postup:
          - Na rozpáleném oleji opékej cibulku cca 2 až 3 minuty.
          - Přidej kousky lososa a opékej další minutu.
          - Zalij vodkou a počkej asin2 minuty, až se odpaří alkohol. 
          - Vmíchej zakysanou smetanu, osol, opepři a nechej tak 5 minut prohřát.
          - Nakonec vmíchej kopr.
          - Těstoviny uvař ve vařící vodě podle návodu na obalu, nejlépe al dente.  
          - Po scezení je promíchej se smetanovou omáčkou s lososem a podávej.
      -
        Strana: 181
        Nadpis: Pečený kapr, pstruh, okoun, candát či jiná bílá ryba
        Foto: Pečený kapr, pstruh, okoun, candát či jiná bílá ryba
        Typ: ryba
        Porce: 2
        Ingredience:
          - cca 300 – 400 g bílé ryby (vykostěného filé)  
          - 2 větší či 5 menších brambor
          - 1 lžíce zelených bylinek (sušené nebo čerstvé)
          - troška olivového oleje
          - 1 citron
          - sůl, pepř
          - 1 rajče nebo 6 sherry rajčátek
          - hrst baby špenátu (nebo obojí) nebo jiná zelenina či salát
          - na servírování                 
        
        Postup:
          - Maso osuš, mírně posol a lehce opepři, lehce pokapej olejem a citronovou šťávou z poloviny citronu.
          - Dej vařit nebo péct oloupané a na kousky nakrájené brambory
          - Vařit je dej se solí a kmínem (Honzovi bez kmínu, voda musí být na chuť slaná „jako moře“), vař cca 15 až 20 minut. Čím menší kousky brambor, tím rychleji se uvaří.
          - Na pečení dej do mísy, přisypej sůl a pepř, nebo sůl a bylinky, zalij trochou oleje (klidně olivového), zakryj pokličkou a celou mísu protřepáváním promíchej. Každý kousek se krásně obalí kořením i olejem. Vysypej na plech s pečícím papírem a peč v troubě cca 20 minut na 200°C.
          - Nyní dej připravenou rybu na pečící papír do trouby na 200°C nebo rozpálenou pánev na sporák. Peč cca 10 minut, jednou obrať a peč dalších 10 minut. Zkontroluj a servíruj s brambory a zeleninou, dozdobené měsíčky zbylého citronu.
        
        Poznámka: Rybu můžeš okořenit i kmínem, sladkou paprikou či grilovacím kořením a použít předsmažené hranolky (viz foto na další straně).
        Foto autor: Míša
      -
        Strana: 183
        Nadpis: Losos v marinádě
        Foto: Losos v marinádě
        Typ: ryba
        Porce: 2
        Ingredience:
          - cca 300 g lososa
          - 2 lžíce plnotučné hořčice
          - 1 lžíce hnědého cukru
          - 2 stroužky rozmačkaného česneku
          - 1/2 lžičky tymiánu
          - sůl, pepř, olivový olej
        
        Postup:
          - Troubu rozehřej na 200°C, plech či pekáček vhodný do trouby vylož pečícím papírem.
          - Lososa osol a opepři. V misce rozšlehej olej, hořčici, cukr, česnek a tymián. Směsí potři kousky lososa. Můžeš nechat odležet i pár hodin v lednici, takže máš předpřipraveno třeba pro návštěvu.
          - Polož na pečící papír, dej do rozehřáté trouby a peč cca 10 minut. Zkontroluj.
          - Nebo upeč v horkovzdušné fritéze stejně.
          - Podávej s pečenými bramborami nebo pečenými batáty.
        Přílohy: K takto upravenému masu se hodí brambory na všechny způsoby, vařená rýže, hranolky a případně i chléb.
        
        Dále je možné doplnit:
          - rajskou omáčkou
          - zeleninovým salátem
          - koprovou omáčkou
          - okurkovým salátem
          - dušenou mrkví
          - mrkvovým salátem
          - grilovanou či pečenou zeleninou
          - kompotem.
      -
        Strana: 185
        Nadpis: Pečené maso
        Foto: Pečené maso
        Typ: masové
        Porce: 2
        Ingredience:
          - 2 plátky masa, cca po 150 - 200 g (kuřecí řízky, vepřová pečeně, vepřová krkovice, hovězí zadní …)
          - 1 větší nebo 2 menší cibule
          - sůl a pepř
          - dle chuti majoránka nebo sladká paprika nebo oregano nebo grilovací koření 
          - olej nebo sádlo (2 lžíce)
        Postup:
          - Maso naklepej (před klepáním přikryju maso vždy sáčkem – je to čistější práce, neboť tak z klepaného masa  neodprskávají mrňavé kousíčky všude kolem desky ), trošku nařízni okraje a z obou stran tak akorát osol a opepři. Ostatní koření různě prostřídej – jednou majoránku, jindy papriku, … Maso můžeš nakrájet na nudličky.
          - Cibuli nakrájej na malé kousíčky a chvilku osmahni na oleji (či sádle). Jakmile „zesklovatí“ dej na ni maso a z obou stran opeč. Maso pustí šťávu. Tu kontroluj, zda je jí dostatek, když ubude, podlij vodou (tak, aby maso bylo ve šťávě, ale neplavalo), zakryj pokličkou a nechej dusit. Můžeš péct celou dobu na plotně, ale hovězí lepší je nechat 10 minut na plotně a pak dát do rozehřáté trouby (veškerá masa dávám do trouby vyhřáté na 200 až 220°C).
          - Nejrychleji bude hotové kuřecí (cca 20 minut), nejdéle se bude dělat hovězí maso (i dvě hodiny). Maso na nudličky je rychleji.
          - Přitom cca co 10 minut kontroluj, zda má maso dost šťávy (horní kraj masa by měl být stále zároveň s hladinou šťávy, aby maso nebylo vysušené a taky cibulka by se bez šťávy rychle spálila). Podlévej vodou.
          - Maso je hotové, když je krásně měkké. Dej pozor, abys měl na závěr pod masem dost šťávy, ať si můžeš maso na talíři polít cibulkou se šťávou.
          - Mrkev nakrájenou na kolečka můžeš také přidat k pečícímu se masu, stejně jako hrášek, kukuřici, brokolici, papriku, rajče. Výsledné jídlo pak bude pokaždé trochu jiné. Možná je pak lepší na začátku nakrájet maso na nudličky.
      -
        Strana: 187
        Nadpis: Masové rizoto
        Foto: Masové rizoto
        Typ: masové
        Porce: 2
        Ingredience:
          - 200 g masa (kuřecí, vepřové – kotleta, řízky, kýta nebo mleté maso)
          - sáček rýže nebo 140 g rýže bez sáčku, nejlépe jasmínová nebo Arborio (originál na rizoto) 
          - mrkev
          - hrášek
          - kukuřice
          - cibule
          - brokolice
          - paprika a další zelenina dle obliby
          - nebo sáček mražené zeleniny
          - 3 stroužky česneku
          - sůl, pepř
          - olej
          - zelené bylinky (oregano, majoránka, tymián, medvědí česnek…)
        
        Postup:
          - Rýži uvař podle návodu na obalu nebo koukni do 4. kapitoly této kuchařky, Přílohy, s. 235. Podle zvolené rýže můžeš mít 2 druhy rizota (původní české nebo italské krémové).
          - Maso nakrájej na opravdu malé kousíčky, osol, opepři a dej opéct na rozpálený olej, na kterém se už opéká na kousky nakrájená cibule. Dus pod pokličkou a kontroluj, zda má maso dost šťávy, když ne, tak podlij vodou.
          - Zeleninu očisti, nakrájej na malé kousky a přidej k masu. Přidej také bylinky či jiné koření dle libosti a rozmačkaný česnek. Po chvilce trochu podlij vodou a nechej změknout pod pokličkou. Stále občas podlévej, ať máš dost šťávy.
          - Když je maso dostatečně měkké, vmíchej uvařenou rýži a nastrouhaný parmazán.
      -
        Strana: 189
        Nadpis: Krůtí stehna na česneku
        Foto:
          - Krůtí stehna na česneku
          - Krůtí stehna na česneku 2
        Podnadpis: (v troubě)
        Typ: kuřecí a krůtí maso
        Poznámka: trochu delší vaření, ale jednoduché
        Porce: 2
        Ingredience:
          - 2 krůtí stehna (špalíčky) nebo 1 obrovské (často obrovská bývají)
          - 1/2 paličky česneku
          - rozmarýn
          - pepř
          - sůl
          - grilovací koření
          - cca 400 g brambor
          - olivový olej
          - zeleninový vývar (bujón), cca 300 ml
        
        Postup:
          - Ze stehen stáhni kůži a omyj. Kus stáhneš rukou, pak si opatrně pomáhej ostrým nožem, nejlépe vykosťovákem (takový úzký, malý). 
          - Česnek oloupej a stroužky rozkroj cca na 4 „tyčinky se špičkou“. 
          - Špičkou vykosťováku nakroj každé stehno několikrát (cca 10x) a do zářezů hned zatlač připravený špičatý česnek. Pak špalíčky potři solí a pepřem ze všech stran.
          - Pekáček vymaž olejem, nalož tam krůtí špalíčky a posypej rozmarýnem. Podlij to silným zeleninovým vývarem (jinými slovy: ve vroucí vodě rozpusť kostku zeleninového bujónu, rozmíchej a přilij), přikryj poklicí a dej péct do trouby vyhřáté na 200°C cca na hodinu až hodinu a půl (záleží na velikosti stehen a na troubě). Kontroluj množství šťávy v pekáči a občas šťávou zpod masa polij.
          - Přibližně na posledních 30 minut odkryj, polij šťávou zpod stehen, posypej grilovacím kořením a dopeč. Podávám nejraději s bramborami – pečenými, šťouchanými nebo i jen vařenými.
        Foto autor: Honza
      -
        Strana: 191
        Nadpis: Smažený kuřecí řízek
        Foto: Smažený kuřecí řízek
        Typ: kuřecí
        Porce: 2
        Ingredience:
          - 400g kuřecích řízků (Já mám nejraději prsní. Je to krásný plátek čistého masa. Stehenní řízky jsou šťavnatější, levnější, ale žouževnatější.)
          - 1 až 2 vejce
          - cca 1 hrnek hladké mouky
          - cca 1 hrnek strouhanky
          - sůl
          - rostlinný olej na smažení (slunečnicový či řepkový)
          - 3 větší nebo 5 menších brambor
        
        Postup:
          - Maso naklepej jen prsty (kostkami na hřbetu ruky), ne paličkou na maso – roztrhal bys ho. Z obou stran lehce posol.
          - Do třech hlubokých talířů si nachystej věci na trojobal v pořadí: hladká mouka, rozšlehaná vejce, strouhanka. Vejce tentokrát NESOL, jen zřeď troškou vody či mléka – bude se v něm lépe obalovat. Postupně obaluj osolené maso. Obalené odkládej na talíř s trochou strouhanky a strouhankou i posypej.
          - Do pánve (pekáčku) si připrav olej, dej více – cca 2 cm, aby byl řízek zpola v oleji (smažení je jednodušší). 
          -
            > Obalené řízky vkládej do rozpáleného oleje, smaž pomalu, tedy na slabším plameni, dozlatova pod pokličkou, otoč řízky a druhou polovinu zase smaž do zlatova už bez pokličky. 
            > NEODCHÁZEJ OD SMAŽENÍ!
            > Čas smažení záleží na výšce masa, cca 20 minut.
          - Pokud by bylo třeba udělat křupavější krustu, smaž chvíli na prudším plameni, ale hlídej to!
          - Hotové odlož na talíř s vrstvou 3 papírových utěrek a i přikryj papírovou utěrkou, abys odsál přebytečný tuk.
        
        Příloha: vařené brambory s máslem, rajčatový salát, okurkový salát, přesnídávka, kompot, nakládaná červená řepa apod.                 
        Foto autor: babushka
      -
        Strana: 193
        Nadpis: Pečené kuře
        Foto: Pečené kuře
        Podnadpis: (v troubě)
        Typ: kuřecí
        Porce: 2
        Ingredience:
          - 2 kuřecí stehna či celé kuře, ale to bude 4 – 5 porcí 
          - 1 až 2 cibule
          - 3 až 5 stroužků česneku
          - sladká mletá paprika nebo pro obměnu bylinky
          - olej
          - sůl, pepř
        
        Postup:
          - Kuře omyj, já ho zbavuju i tmavších kousků z vnitřní strany. V případě celého kuřete ho nejprve rozstřihni nůžkami na drůbež na 2 poloviny či čtvrtiny (stehna a prsa).
          - Omyté a papírovými utěrkami osušené kuře ze všech stran osol, opepři, popaprikuj nebo pobylinkuj.
          - Nakrájenou cibulku a česnek krátce osmahni na rozpálením oleji a polož na ni kuře nejprve stranou s kůží, po chvilce otoč. 
          - Chvíli opékej na plotně, cca po 10 minutách podlij vodou, zavři poklicí a dej do vyhřáté trouby (veškerá masa dávám do trouby vyhřáté na 200°C).
          -
            > Pravidelně cca po 10 minutách kontroluj a podlévej vodou, aby kuře stále mělo dost šťávy, jinak bude uškvařené a vysušené. 
            > Také ho vždy polij po povrchu šťávou z pekáče.
            > POZOR: Stačí chvilka zpoždění při kontrole, a pokud se šťáva vypeče, cibulka se okamžitě připálí!
          - Peč zhruba hodinu (ale záleží na velikostí kusů masa) a na posledních 10 minut nechej bez poklice a bez podlévání, aby se trošku udělala kůrčička.
          - Podávej klasicky s rýží nebo bramborem. Ale můžeš podávat s pečenými hranolkami z různé zeleniny – na obrázku jsou mrkvové a dýňové.
      -
        Strana: 195
        Nadpis: Kuřecí maso s rajčátky a baby špenátem se smetanou a s gnocchi nebo brambory
        Foto: Kuřecí maso s rajčátky a baby špenátem se smetanou a s gnocchi nebo brambory
        Typ: kuřecí
        Porce: 2
        Ingredience:
          - 300 – 400 g kuřecího masa
          - cca 20 malých cherry rajčátek
          - 1 cibule
          - 3 větší stroužky česneku
          - cca 400 g Gnocchi (znám balíčky 500 a 600 g)  
          - veliká hrst baby špenátu
          - 1 smetana do omáček nebo na vaření nebo ke šlehání
          - sůl, pepř
          - 50 g parmazánového sýru
          - olej
        
        Postup:
          - Cibulku nakrájej najemno a osmahni na trošičce oleje a přidej na kostičky nakrájené a trochu osolené a opepřené maso a opeč do měkka. Hlídej množství šťávy. Přidej česnek, na polovinu rozkrojená cherry rajčátka, baby špenát a nakonec smetanu. Můžeš zahustit trochou nastrouhaného parmazánu.
          -
            > Mezitím uvař podle návodu cca 400 g Gnocchi (jinak dej do vroucí osolené vody a vař cca 3 minuty, jakmile vyplavou, jsou hotové). 
            > POZOR: Opravdu nevař déle! Vznikla by nechutná „mňága“!
          - Uvařené Gnocchi přidej do hotové masové směsi, promíchej a prohřej.
        
        Poznámka: Místo gnocchi můžeš použít vařené brambory.
      -
        Strana: 197
        Nadpis: Kuřecí maso na slanině se sýrovou omáčkou a s gnocchi nebo brambory
        Foto: Kuřecí maso na slanině se sýrovou omáčkou a s gnocchi nebo brambory
        Typ: kuřecí
        Porce: 2
        Ingredience:
          - 300 – 400 g kuřecího masa
          - 100 g anglické slaniny
          - 1 cibule
          - cca 350 g Gnocchi (znám balíčky 500 a 600 g)  
          - 100 g sýru Gervais (Žervé) nebo taveného sýru
          - trochu mléka či smetany
          - sůl, pepř
          - olej
          - medvědí česnek, pažitka či baby špenát
        
        Postup:
          - Cibulku nakrájej najemno a osmahni na trošičce oleje a přidej na kostičky nakrájenou slaninu, osmahni.
          - Přidej na kousíčky nakrájené a trochu osolené maso (pozor, už slanina je slaná) a opeč do měkka. Hlídej množství šťávy, v případě potřeby podlij vodou.
          -
            > Mezitím uvař podle návodu cca 350 g Gnocchi (jinak dej do vroucí osolené vody a vař cca 3 minuty, jakmile vyplavou, jsou hotové). 
            > POZOR: Opravdu nevař déle! Vznikla by nechutná „mňága“!
          - Do masa přidej sýr, míchej, ať se roztaví a podle hustoty můžeš, ale nemusíš přidat trochu mléka.
          - Uvařené Gnocchi přidej do hotové masové směsi, promíchej, prohřej. Dozdob a dochuť medvědím česnekem, pažitkou nebo medvědím česnekem
        
        Poznámka: Místo gnocchi můžeš použít vařené brambory.
      -
        Strana: 199
        Nadpis: Marinované kuřecí nudličky se zeleninou
        Foto: Marinované kuřecí nudličky se zeleninou
        Podnadpis: (nakládané přes noc)
        Typ: kuřecí
        Porce: 2
        Ingredience:
          - cca 300 – 400 g kuřecího masa nakrájeného na nudličky
          - 2 lžíce oleje
          - 1 žloutek
          - 1 lžíce Solamylu (bramborový či kukuřičný škrob)
          - 1 lžíce Worcesteru
          - 1 lžíce česnekové sójové omáčky
          - 1 až 2 lžíce sladké Chilli omáčky
          - 1 lžička cukru
          - troška soli
        
        Ne zeleninovou směs:
          - 1 cibule
          - 1 červená paprika
          - 1 zelená paprika (Honzo, nahraď kedlubnou)
          - 8 cm pórku
          - 1 mrkev
          - 1 lžíce balzamikového octa
          - 1 cm čerstvého zázvoru
          - 1 lžička cukru
        
        Postup:
          - Všechny přísady na marinádu promíchej, vyšlehej vidličkou a nalij do zavírací krabičky. Přidej maso, promíchej, krabičku uzavři a nechej v lednici přes noc, ale klidně i 24 hodin.
          - V hlubší pánvi nebo širším nepřilnavém kastrůlku si rozpal olej a po částech přidávej maso. Nemá být ve vrstvě. Za stálého míchání restuj cca 5 minut.
          - Měkké maso vyndej a zakryj, aby nevychladlo (třeba do misky).
          - Cibuli pokrájej na měsíčky, mrkev na nudličky, pórek na kolečka, papriky na proužky, kedlubnu na tenké pásky, zázvor najemno nastrouhej. Vše přidej do výpeku z masa a restuj cca 10 minut. 
          - Přidej lžičku cukru, balzamikový ocet a sůl dle chuti.
          - Pak vrať maso, lehce prohřej. Podávej s rýží.
      -
        Strana: 201
        Nadpis: Bramborový kastrol s kuřecím masem
        Foto: Bramborový kastrol s kuřecím masem
        Podnadpis: (v troubě)
        Typ: kuřecí
        Porce: 2
        Ingredience:
          - cca 400 g brambor
          - 1 cibule
          - 1 mrkev
          - 1/2 lžíce másla
          - 1 smetana na vaření či do omáček
          - sůl, pepř
          - tymián
          - cca 300 - 400 g kuřecího masa
          - 1 lžíce majonézy
          - 1 mozzarella
          - cca 50 g parmazánového sýru
        
        Postup:
          - Troubu rozehřej na 200°C.
          - Oloupané brambory nakrájej na menší hranolky. Mrkev oloupej, nastrouhej nahrubo a smíchej s jemně pokrájenou cibulí. Společně orestuj na másle dozlatova.
          - Orestovanou směs smíchej s bramborovými hranolkami, osol, opepři, přidej tymián, promíchej. Tuto hmotu navrstvi do pekáčku vhodného do trouby a zalij smetanou.
          - Kuřecí maso nakrájej na středně velké kousky, mírně osol, opepři a naskládej na brambory. Po povrchu potři majonézou. Posypej strouhanou mozzarellou a parmazánem, zakryj pokličkou či alobalem a dej zapéct do vyhřáté trouby. Peč cca 1 a půl hodiny. 
          - Cca 5 minut před koncem pečení sundej poklici a nechej sýr zezlátnout.
      -
        Strana: 203
        Nadpis: Kuřecí prsíčka s bylinkami
        Foto: Kuřecí prsíčka s bylinkami
        Podnadpis: (trouba, horkovzdušná trouba)
        Typ: kuřecí
        Porce: 2
        Ingredience:
          - 3 lžíce rozpuštěného másla + 1 lžíce tuhého másla
          - 4 stroužky rozmačkaného česneku
          - sůl, pepř
          - 1 lžička nasekaného tymiánu, ideálně čerstvého
          - 1 lžička nasekaného rozmarýnu, ideálně čerstvého
          - cca 400 g kuřecích prsou, 2 kusy
          - cca 400 g brambor
          - 1 jarní cibulka nebo kus pórku
        
        Postup:
          - Maso opláchni, osuš papírovou utěrkou a po obou stranách osol a opepři.
          - V misce smíchej rozpuštěné máslo, česnek, tymián a rozmarýn a maso touto směsí z obou stran potři nebo je v misce se směsí vymáchej.
          - Namarinovaná prsa vlož do koše horkovzdušné fritézy nebo do rozehřáté trouby na pečící papír a peč při 190°C po dobu cca 30 minut. V polovině pečení maso obrať.
          - Před nakrájením nechej maso 5 minut odležet.
          - Podávej třeba se šťouchanými bramborami, do kterých vmícháš nakrájený pórek či jarní cibulku a lžíci másla. 
          - Báječně toto jídlo doplní spařená brokolice (oloupané růžičky brokolice nechej povařit asi 5 minut a pak okamžitě zchlaď studenou vodou – zůstane krásně zelená) a přílohová mrkev (Oloupanou mrkev nakrájej na kolečka cca 2 cm široká a dej povařit do čisté vody do mírného změknutí. Následně sceď vodu, do mrkve přisypej trochu cukru, osol, opepři a vlož kousek másla, na kterém to vše promíchej a opeč ještě cca 3 minuty.)
      -
        Strana: 205
        Nadpis: Kuřecí kousky s brokolicí, kukuřicí a smetanou
        Foto: Kuřecí kousky s brokolicí, kukuřicí a smetanou
        Typ: kuřecí
        Porce: 2
        Ingredience:
          - 2 lžíce másla, kokosového oleje či jiný olej
          - 4 stroužky česneku
          - 1 menší cibule nasekaná nahrubo
          - sůl
          - pepř
          - cca 300 - 400 g kuřecích prsou
          - cca 400 g brambor nebo 120 g rýže v suchém stavu
          - půlka brokolice
          - hrst mražené kukuřice
          - 1 smetana (do omáček, na šlehání, na vaření)
          - 50 g sýru parmazánového typu
        Postup:
          - Brokolici rozděl na růžičky, ze stonků nožem „odtrhej“ slupku a brokolici omyj. Můžeš použít i stonek na kousíčky.
          - Maso opláchni a nakrájej na kostičky 2 až 3 cm, popepři, osol – nepřesol.
          - Česnek prolisuj nebo bokem velkého nože zmáčkni naplacato a zatlač dlaní, pak ho ještě pokrájej najemno.
          - Nechej rozehřát tuk a maso s cibulí a česnekem na něm společně orestuj cca 10 minut. Když maso pustí šťávu, přidej brokolici a kukuřici, nechej prohřát cca 10 minut (stále kontroluj, že je maso ve šťávě, v případě potřeby podlij malým množstvím vody).
          -
            > Zalij smetanou, míchej a zahusti nejlépe strouhaným parmazánem. Nemáš-li, použij záklechtku: 
            > V hrnečku vidličkou rozmíchej lžičku hladké mouky ve trošce vlažného mléka. Přilij záklechtku do horké omáčky, chvilku míchej a nechej provařit. Neodcházej od míchání (mohlo by se zdrcnout nebo udělat šmolky). 
            > Pokud bys zahustil moc, můžeš zase zředit trochou mléka. 
          - Podávej s vařenými bramborami, s rýží nebo s rýžovými nudlemi. Do rýže můžeš přidat kari, ona získá trochu žlutou barvu.
      -
        Strana: 207
        Nadpis: Hovězí po burgundsku se šťouchanými brambory
        Foto: Hovězí po burgundsku se šťouchanými brambory
        Typ: hovězí
        Poznámka: trochu delší vaření, ale jednoduché
        Porce: 2
        Ingredience:
          - 300 – 400 g masa hovězího zadního nebo hovězího na guláš (já radši zadní), každopádně dobře vybírej
          - 2 lžíce oleje, kousek másla (cca 20 g)
          - sůl, pepř
          - 50 g anglické slaniny
          - 2 mrkve
          - 1 malá cibule
          - 1 větší stroužek česneku
          - 1 malý rajčatový protlak (použiješ polovinu)
          - 250 ml červeného vína (Burgundského nejpříhodněji )
          - cca 200 ml masového vývaru (klidně masox z kostky)
          - tymián, rozmarýn, bobkový list 2 ks
        Postup:
          - Maso nakrájej na malé kostičky, osol, opepři. Slaninu taky nakrájej na malé kousíčky, mrkev na kolečka, cibuli nakrájej nahrubo, ať o ní v jídle víš, česnek prolisuj.
          - V pekáčku vhodném do trouby maso zprudka orestuj na rozpáleném oleji, přidej slaninu, mrkev, cibuli a česnek a chvilku restuj společně.
          - Vmíchej rajčatový protlak, nalij červené víno (maso by mělo být všechno pod hladinou) a nechej provařit, aby se víno zredukovalo tak na polovinu.
          - Mezitím si rozehřej troubu na 200°C. 
          - Vlij vývar (jinými slovy: zalij horkou vodou a přidej čtvrt kostky masového bujónu), přidej bylinky a zakrytý hrnec (pekáč) dej do trouby a pomalu dus cca 90 minut (díky tomu, že máš malé kousky masa) až do změknutí masa. Celé to můžeš vařit i na sporáku na mírno s pokličkou. Každopádně alespoň 4x zkontroluj množství šťávy, ale mělo by to být v pohodě. Kdyby jí dost ubylo, přilij trochu vody.
          - Až je maso měkké, vmíchej do omáčky studené máslo – omáčka se zjemní a zhoustne. Podávej nejlépe se šťouchanými brambory.
      -
        Strana: 209
        Nadpis: Rajská omáčka s hovězím masem
        Foto: Rajská omáčka s hovězím masem
        Typ: hovězí
        Porce: 2
        Ingredience:
          - 300 - 400 g hovězího masa (nejraději používám zadní)
          - 1 větší nebo 2 menší cibule
          - sůl a pepř
          - dle chuti majoránka nebo sladká paprika nebo oregano nebo grilovací koření 
          - olej nebo sádlo (2 lžíce)
          - 1 lžíce hladké mouky
          - bobkový list
          - nové koření
          - skořice
          - 3 kostky cukru
          - větší rajčatový protlak, cca 140 g + kapka kečupu
        
        Postup:
          - Maso si připrav podle návodu v receptu „Pečené maso“ na s. 185.
          -
            > V jiném kastrůlku si připrav rajskou omáčku:
            > Začíná se zásmažkou = jíškou. Dej zahřát lžíci oleje, přidej a rozmíchej vrchovatou lžíci hladké mouky a zalij decilitrem vlažné vody. Dále zahřívej a dobře míchej. Zhoustne to. Je-li to husté moc, přilij ještě trochu vody a znovu míchej. Celé to trvá chvilku a je hotovo. OD MÍCHÁNÍ NEODCHÁZEJ! Vytvořily by se hrudky.
          - Podle požadovaného množství omáčky přilij vody (na 2 porce cca 300 ml).
          - Přidej bobkový list, nové koření, skořici, cukr a přiveď k varu.
          - Když zavaří, přidej rajčatový protlak, případně trochu kečupu a nechej chvilku povařit. Musí být hustší než polévka.
          - Podávej s rýží nebo s těstovinami.
      -
        Strana: 211
        Nadpis: Hovězí guláš
        Foto: Hovězí guláš
        Typ: hovězí
        Poznámka: trochu delší vaření, ale jednoduché
        Porce: 2
        Ingredience:
          - 300 - 400 g hovězího zadního, hovězího na guláš nebo hovězí kližky (já radši zadní), každopádně dobře vybírej
          - 1 velká cibule
          - lžíce oleje
          - lžíce másla
          - lžíce rajčatového protlaku
          - 200 ml masového vývaru (Masox) + cca 200 na podlévání
          - plná lžička sladké papriky
          - plná lžička majoránky
          - 3 stroužky česneku
          - sůl, pepř
        k podávání: knedlík, případně těstoviny, rýže, pečivo
        
        Postup:
          - V hrnci rozehřej olej a máslo, přidej na kostičky nakrájené maso a restuj asi 5 minut.
          - Osol, přidej najemno nakrájenou cibuli a zprudka opékej asi 4 minuty. Zasypej paprikou, zamíchej, přidej rajčatový protlak, zase zamíchej a zalij 200 ml vývaru (jinými slovy: zalij horkou vodou a přidej kousek kostky Masoxu).
          - Přikryj pokličkou a dus do měkka asi 2 hodiny. V průběhu vaření kontroluj, zamíchej, případně podlévej zbylým vývarem či vodou.
          - Po této době (maso už je měkké) do guláše prolisuj 2-3 stroužky česneku, přimíchej majoránku a dochuť solí a pepřem dle libosti a nechej ještě cca 5 minut bez pokličky provařit a zredukovat šťávu (zhoustne).
          - Podávej s knedlíkem, pečivem, těstovinami a možná i s rýží.
          - Při případném ohřívání dej pozor, aby se šťáva moc nevyvařila.
      -
        Strana: 213
        Nadpis: Hovězí směs s rýžovými nudlemi
        Foto: Hovězí směs s rýžovými nudlemi
        Typ: hovězí
        Porce: 2
        Ingredience:
          - 300 – 400 g zadního hovězího masa nebo hovězí roštěné
          - stroužky česneku prolisovaného
          - 2cm kousek čerstvého zázvoru nastrouhaného najemno
          - 1 lžička kukuřičného škrobu
          - 2 lžíce oleje
          - 1 červená paprika (ne pro Honzu, to nahraď mrkví nakrájenou na tenké plátky )
          - 1 cibule
          - 140g širokých rýžových nudlí v suchém stavu
          - 3 lžíce sójové omáčky
          - 1 lžička medu
          - 100 ml hovězího vývaru nebo vody
          - 1 jarní cibulka k podávání
          - sůl, pepř
        Vegeverze: místo masa 1/2 tempehu na porci.
        
        Postup:
          - Maso nakrájej na velmi tenké nudličky (tempeh na silnější), vlož do mísy a promíchej s prolisovaným česnekem, nastrouhaným zázvorem, kukuřičným škrobem a 1 lžící oleje. Osol, opepři.
          - Papriku nakrájej na tenké nudličky, cibuli na plátky.
          - Na pánvi rozpal druhou lžíci oleje a do něj vlož masovou směs. Opékej zprudka cca 6 minut, dokud se maso ze všech stran nezatáhne. Na jednotlivé nudličky maso snadno rozdělíš mícháním vařečkou s vidlicí. Přidej papriku (mrkev) a cibuli, míchej a opékej dalších cca 20 minut. Podle potřeby podlij.
          - Stáhni plamen, přidej sójovou omáčku, med a vývar (nebo vodu), vše promíchej, přiklop pokličkou a směs nechej zhoustnout (cca 2 minuty). Občas zkontroluj a promíchej, podle potřeby dochuť.
          - Uvař si rýžové nudle: Vlož je do osolené vroucí vody cca na 4 minuty – sleduj, aby se nepřevařily.       
        
        Odkazy: Jíme zdravě ze spíže s. 106
      -
        Strana: 215
        Nadpis: Chilli con carne
        Foto: Chilli con carne
        Typ: mleté hovězí
        Porce: 2
        Ingredience:
          - 300 g mletého masa (hovězího zadního nejlépe)
          - 1 cibule, klidně rozmixované na kaši nebo nakrájená najemno
          - 2 stroužky česneku
          - 1 lžíce oleje
          - lžička mleté sladké papriky
          - špetka chilli (OPATRNĚ!)
          - cca 200 ml vývaru (Masoxu) nebo vody
          - 1 malá plechovka krájených rajčat
          - cca 200 g předvařených červených fazolí (půlka plechovky)
          - hrst kukuřice (mražená)
          - sůl, pepř
          - rýže
        Postup:
          - Na rozehřátém oleji orestuj cibuli, česnek, sladkou papriku a chilli cca 3 minuty na mírném plameni. Míchej. 
          - Přidej hovězí maso a za častého míchání opékej asi 10 minut.
          - Nalij vývar, přidej rajčata z plechovky, fazole, kukuřici, sůl a pepř, přikryj pokličkou a za občasného promíchávání vař cca 20 minut.
          -
            > Mezitím si uvař rýži:
            > Do hrnce dej vařit osolenou vodu (musí být na chuť slaná „jako moře“), rýži předem propláchni v teplé vodě a dej ji až do vroucí vody, cca 60 g na porci. Můžeš přidat kapku oleje a chceš-li rýži žlutou, přidej plnou lžičku kari koření. Vař podle návodu cca 10 minut. Po odstavení z plamene (horké plotýnky) nechej chvilku stát v horké vodě a pak sceď.
          - Vaříš-li si rýži až na další den, propláchni ji hned studenou vodou, aby rychle vychladla. Rýže pro ohřev nemá být dlouho teplá.
        Odkazy:
          - Jíme zdravě s Fitrecepty s. 62
          - Jíme zdravě ze spíže s. 72
      -
        Strana: 217
        Nadpis: Králík na rajčatech
        Foto: Králík na rajčatech
        Typ: králík
        Porce: 2
        Ingredience:
          - 2 králičí stehna
          - sůl, pepř
          - 2 lžíce olivového oleje
          - 1 bílá cibule
          - 1 pomeranč a pomerančová kůra
          - 1 malá plechovka krájených rajčat
          - 1 celá skořice, 3 hřebíčky
          - zelená petrželka
        Postup:
          - Králíka osol, opepři a důkladně potři ze všech stran olejem.
          - Cibuli nasekej najemno, pomeranč vymačkej.
          - Nasekaná rajčata promíchej s pomerančovou kůrou i šťávou, trošičku osol a opepři.
          - Králíka rozlož na pekáček, přidej cibuli, rajčatovou směs, skořici a hřebíček. Posypej nahrubo namletým černým pepřem, přiklop poklicí a vlož do trouby vyhřáté na 200°C asi na hodinu a půl.
          - Pak zkontroluj měkkost masa, vmíchej posekanou petrželku, odstraň hřebíček a skořici. Dozdobit můžeš plátky pomeranče.
          - Jako přílohu podávej vařené či pečené brambory.
        
        Poznámka: Můžeš použít i celého králíka, kterého naporcuješ a znásobíš ingredience na více porcí (cca 4 porce). Já porcuju na přední a zadní běhy, hrudník, záda a z nich ještě odkrojím boky (viz obrázek). Nebo koukni na video u dalšího receptu, jak porcují králíka Kluci v akci.
      -
        Strana: 219
        Nadpis: Králík podle kluků v akci
        Foto: Králík podle kluků v akci
        Typ: králík či tempeh
        Porce: 2
        Ingredience:
          - 2 králičí stehna
          - 30 g másla
          - Dijonská hořčice
          - 2 šalotky (fialová cibule) nebo 1 cibule
          - tymián, saturejka (nejlépe čerstvé), oregano
          - 3 bobkové listy
          - 200 ml bílého vína
          - 200 ml silného masového vývaru (klidně masox)
          - sůl, pepř
          - 1 batát, cca 400 g
          - 1 střední brambor, cca 100 g
          - růžičky brokolice, cca 200 g
        Postup:
          - Králíka z obou stran osol, opepři a potři hořčicí: kopeček hořčice naložím na kus králíka a pak ji rozetřu pomocí mašlovačky. Šalotky nakrájej nahrubo, opeč na másle a přidej bylinky. 
          - Odsuň cibulku na kraj a na másle z ní krátce opeč králíka z obou stran. Pak králíka zalij vínem a vývarem (jinými slovy: zalij horkou vodou a přidej kousek kostky Masoxu), zaklop poklicí a peč v troubě vyhřáté na 180°C do měkka, asi 50 minut.
          - Tempeh přidej k opečení na posledních 20 minut.
          - Pak odklop a dopeč masíčko do zlatova, cca 15 minut.
          - TOVÉ PYRÉ: Oloupané batáty a brambory uvař v osolené vodě do měkka. Sceď, rozmačkej, zjemni máslem.
          - PEČENÉ BATÁTY: Oloupané batáty nakrájej na plátky či hranolky a v míse promíchej s trochou oleje, soli a s oreganem. Pak je peč 20 minut v troubě na 200°C na pečícím papíru.
          - Brokolici oloupej, nakrájej na růžičky a ty ještě na půl, rozkrojenou stranou opeč pod pokličkou na troše oleje. Brokolice bude křupavá a zároveň šťavnatě zelená. Trochu osol.
        
        Odkazy: https://www.ceskatelevize.cz/porady/10084897100-kluci-v-akci/1137-recepty/8645-kralik-na-bilem-vine-s-batatovym-kremem-a-brokolici/
      -
        Strana: 221
        Nadpis: Králík na smetaně či tempeh
        Foto: Králík na smetaně či tempeh
        Podnadpis: (tzv. svíčková omáčka)
        Typ: králík či tempeh
        Porce: 2
        Ingredience:
          - 2 velké mrkve nebo 3 střední
          - 2 petržele
          - 1/4 celeru
          - 2 králičí stehna nebo 1 stehno a 1/2 Tempehu na plátky
          - sůl, pepř
          - olej
          - 120 g těstovin (pro Leňu bez lepku) nebo knedlík
          - 1 kelímek smetany na vaření či do omáček či šlehačky
        
        Postup:
          - Králíka osol a opepři a dej na rozpálený olej opéct z obou stran na větším plameni. Troubu předehřej na 200°C.
          - Zeleninu oloupej, nakrájej na kostičky a přidej ke králíkovi. Zkontroluj šťávu pod masem a zřejmě dolij cca 1 dcl vody. Přikryj pokličkou a nechej péct v rozehřáté troubě. Pokud nemáš troubu, ztlum plamen a nechej na plotýnce.
          - Pravidelně kontroluj dostatek šťávy pod masem (cca co 15 minut) a podle potřeby přilévej trošku vody. Peč doměkka – může to být i 2 hodinky, záleží na teplotě.
          - Tempeh přidej k opečení na posledních 20 minut.
          -
            > Po upečení maso i Tempeh vyndej, zeleninu rozmixuj spolu se smetanou a je-li omáčka moc hustá, zřeď troškou vody.
            > NIKDY NEMIXUJ V NÁDOBĚ S NEPŘILNAVÝM POVRCHEM!
          - Zdá-li se ti omáčka planá, dosol. Při dostatku zeleniny a malém ředění to není třeba.
          - Těstoviny uvař podle návodu na obalu, knedlík ohřej v napařovači. Dobrou chuť!
      -
        Strana: 223
        Nadpis: Krkonošské tajemství
        Foto: Krkonošské tajemství
        Podnadpis: (v troubě)
        Typ: vepřové
        Porce: 2
        Ingredience:
          - 4 plátky anglické slaniny
          - hrst hříbků
          - 2 plátky vepřové kotlety (vepřová pečeně bez kosti), cca 300 – 400 g
          - kečup
          - olej
          - sůl
          - 1 cibule
          - lečo nebo 1 paprika a 2 rajčata
        
        Postup:
          - Na trošku oleje dej slaninu nakrájenou na kousíčky nebo na nudličky do pekáče vhodného do trouby, přidej nakrájené hříbky a asi 3 minuty opékej.
          - Poklepané a posolené kotlety z obou stran potři kečupem a dej na hříbky. Přiklop poklicí a dej do trouby rozehřáté na 200°C.
          - Až jsou kotlety měkké (cca 40 minut), přidej nakrájenou cibulku, a po chvilce na to vlij lečo bez nálevu nebo nakrájenou papriku a rajčata. Nechej prohřát nebo změknout (máš-li čerstvé). Podle potřeby po troškách podlévej.
          - Já to znám s hranolkami nebo s topinkami.
      -
        Strana: 225
        Nadpis: Kotlety na smetaně a hořčici
        Foto: Kotlety na smetaně a hořčici
        Typ: vepřové
        Porce: 2
        Ingredience:
          - 2 plátky vepřové kotlety (vepřová pečeně bez kosti), cca 300 - 400 g
          - cca 40 g tenkých nudliček anglické slaniny
          - 2 plné lžíce hořčice (1 lžíce může být Kremžská)
          - olej
          - sůl
          - pepř
          - 1 cibule nakrájená na tenké půlměsíčky
          - 250 ml smetany ke šlehání
          - cca 400 g brambor
        
        Postup:
          - Kotlety po obvodu několikrát nařízni, rozklepej, osol, opepři. Můžeš je rozkrojit i na menší kousky.
          - Na pánvi rozehřej olej a kotlety na něm po obou stranách opeč pod pokličkou do měkka. Bude to trvat maximálně hodinku. Hlídej si šťávu, ať se maso nevysuší. Dle potřeby podlévej.
          - Mezitím si uvař brambory.
          - Poté maso vyndej a uchovej v teple (stačí přikrýt alobalem).
          - Do výpeku vsypej nakrájenou slaninu a cibuli a orestuj cca 5 minut. Pak přidej hořčici a zalij smetanou. Omáčku prohřej, vrať do ní maso k ohřátí a servíruj třeba se šťouchanými bramborami. Dozdobit můžeš jarní cibulkou.
      -
        Strana: 227
        Nadpis: Prišímašská specialita
        Foto: Prišímašská specialita
        Podnadpis: (nakládaná přes noc)
        Typ: vepřové
        Porce: 2
        Ingredience:
          - cca 300 – 400 g vepřového masa (nejlepší jsou kotlety)
          - Nakládací lák: 2 vejce
          - 1/2 lžičky soli
          - 1/2 lžičky mletého pepře
          - 1/2 lžičky drceného kmínu (pro Honzu vynechej)
          - 1 lžička ještě v prstech promnuté majoránky
          - 1/2 lžičky mleté sladké papriky
          - 1/4 lžičky mleté pálivé papriky (často vynechávám)
          - 1 lžička worcesteru
          - 1 lžička kečupu
          - 1/2 lžičky kari koření
          - 1/2 lžičky Vegety
          - 1 lžička hořčice (nejlépe plnotučné)
          - 1 lžička solamylu (bramborový či kukuřičný škrob)
          - 1 lžíce oleje
          - hranolky či pečené brambory
        
        Postup:
          - Maso nakrájej na plátky cca 1 cm široké, po obou stranách naklepej.
          - Všechny přísady smíchej ve větší misce (prokvedlej vidličkou).
          - Maso vlož do krabičky a zalij marinádou. Dbej, aby pronikla všude mezi kousky masa. Vždycky to pomocí prstů prohrábnu a zkontroluju.  
          - Krabičku uzavři a nechej odležet v ledničce do druhého dne.
          - Smaž na rozpáleném oleji po obou stranách celkem krátce (cca 3 minuty na každé straně). Zbylou nakládací směsí můžeš polévat při smažení.
          - Podávej s hranolkami či opečenými bramborami.
      -
        Strana: 229
        Nadpis: Marináda na grilování
        Foto: Marináda na grilování
        Podnadpis: (marinovat nejlépe přes noc)
        Typ: vepřová krkovice nebo kuřecí prsa
        Intro: S touto marinádou přišel taťka. Našel si ji někde na internetu a všem vždy chutnalo, tak se stala takovou stálicí našeho grilování. Akorát taťka všeho dává vždy od oka. 
        Ingredience:
          - kečup (2 lžíce)
          - olej (4 lžíce)
          - vinný ocet (1 lžíce)
          - med, nejlépe tekutý (3 lžíce)
          - sójová omáčka (2 lžíce)
          - worcester (2 lžíce)
          - pepř (1 lžička)
          - sůl
          - vepřová krkovice nebo kuřecí prsa – vždy cca 200 g na porci
        
        Postup:
          - Maso nakrájej na stejně hrubé plátky, cca 15 mm. Kuřecí prsa vždy seříznu tak, aby byla všude stejně vysoká. Neklepej, jen pobouchej rukou v pěst (ohnutými prsty).
          - Maso z obou stran jemně osol.
          - V míse smíchej všechny ostatní ingredience. Dej si práci s rozmícháním medu. Zdá-li se ti marináda příliš hustá, přidej trošku oleje.
          - Plátky masa postupně pokládej do marinády tak, aby byly obalené ze všech stran. Všechny plátky musí být v marinádě nejlépe ponořené. Čouhá-li někde maso trochu ven, musíš ho během doby marinování občas prohodit.
          - Maso nechej marinovat nejlépe do druhého dne, nebo se říká alespoň 3 hodiny.
          - Maso pokládej na rozpálený gril. Dávej pozor, med se rád připaluje.
      -
        Strana: 231
        Nadpis: Pečená vepřová panenka
        Foto: Pečená vepřová panenka
        Typ: vepřové
        Porce: 3
        Ingredience:
          - vepřová panenka vcelku tak cca 500 g
          - olivový olej
          - sůl, pepř
          - alobal
          - pekáč vhodný do trouby
        
        Poznámka:
          > Postup jsem zkopírovala od Matyho Chálka, kde jsem našla ten nejlepší popis přípravy panenky, která se mi od té doby vždy povedla. Je jasný a jednoduchý a zvládne to každý, na podruhé určitě – poprvé to musíš zkusit :
          >
          > „Toto je naprostý základ jak si upéct kousek dobrého masa, žádné špikování, žádné finty …
        Postup:
          - Panenku očistíme od všech blanek.  Opláchneme a osušíme papírovou utěrkou. Maso ochutíme čerstvě drceným pepřem a solí a potřeme olivovým olejem.
          - Na suché rozpálené pánvi zprudka opečeme ze vše stran (z každé strany cca 1 minutu).
          - Dopečeme ve vyhřáté troubě na 180°. Po diskuzi s kamarádem rozšířím pojednání o době pečení. Je potřeba uvědomit si, že každý maso na pánvi zatáhne méně či více, každá trouba peče jinak a jinak se chová panenka z mladého vepříka a jinak ze staré prasnice. Já kupuji vepřové z mladších kusů z českého chovu. Panenku o průměru okolo 7cm dopékám cca 8 minut. Pokud máte raději maso propečenější, nebo použijete větší kus masa, tak dobu pečení upravte (klidně až na dvojnásobek).
          - Po upečení se nám zdá panenka suchá, ale nepanikaříme, nepícháme do ní, nezkoušíme, jestli nepotřebuje péct ještě déle apod.
          - Přemístíme ji na vyhřátý talíř a zakryjeme alobalem.  Necháme odpočívat 10 -15 minut.
          - Po nakrájení se na vás bude usmívat něco podobného jako je na fotce … panenka upečená krásně dorůžova.“

        K čemu se hodí?:
          - pečené brambory
          - štouchané brambory
          - jemné rizoto
          - slaninové fazolky
          - listový salát
          - luštěninový salát
        
        Rady a triky:
          - Nekupujte si extrémně velké panenky. Věřte, že ty drobnější kousky jsou chutnější a lépe se upravují.
          - Ideální je opékat panenku na takové pánvi, se kterou ji následně můžete dát do trouby.  
          - Toto neplatí, pokud chcete z „výpeku“  ladit nějakou omáčku. V tomto případě pánev necháme na sporáku a panenku přendáme na pekáč ideálně vystlaný pečícím papírem. Do pánve pak nalijeme víno, vývar apod. Prostě něco čím odvaříme výpek a z čeho chceme dělat omáčku.
          - Pokud se vám to poprvé nepovede na 100%, tak věřte, že podruhé to už určitě klapne :)“
      -
        Strana: 233
        Nadpis: Slaninové fazolky
        Foto: Slaninové fazolky
        Porce: 3
        Ingredience:
          - 3 hrsti zelených fazolových lusků krájených na cca 5 cm (i mražených)
          - 50 g anglické slaniny nakrájené na kousíčky
          - 1 lžička sušeného česneku
          - 1 lžička oleje
          - sůl, pepř
        Postup:
          - Slaninu osmahni na rozpáleném oleji, pak přidej fazolky a koření.


